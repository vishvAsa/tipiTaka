<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;प्रमाण on त्रिपिटके विश्वासटिप्पणयो</title>
    <link>https://vishvAsa.github.io/tipiTaka/shAstrapiTaka/pramANa/</link>
    <description>Recent content in &#43;प्रमाण on त्रिपिटके विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/tipiTaka/shAstrapiTaka/pramANa/index.xml" rel="self" type="application/rss+xml" />
    <item>
      <title>अनुपलब्धिरहस्य</title>
      <link>https://vishvAsa.github.io/tipiTaka/shAstrapiTaka/pramANa/anupalabdhirahasya/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/anupalabdhirahasya/</guid>
      <description>&lt;p&gt;अनुपलब्धिरहस्यसिद्धान्ते विप्रकीर्णस्यानुपलम्भस्य&#xA;यादृशी। रूपनिष्ठेह तादृश्याः&#xA;सङ्ग्रहः क्रियते स्फुटः॥१॥&lt;/p&gt;&#xA;&lt;p&gt;प्रतिषेधे साध्येऽनुपलब्धिस्&#xA;तृतीयं लिङ्गम्। तच् च यद्य् उपलब्धिविरहमात्रम्, तत् कथं कस्यचित्&#xA;प्रतिपत्तिः प्रतिपत्तिहेतुर् वा, तस्यापि वा कथं प्रतिपत्तिः? तस्माद् अभक्ष्यादिवत्&#xA;पर्युदासवृत्त्याऽन्योपलब्धिर् एवानुपलब्धिः। तत्रापि यद्य् अन्यमात्रस्य, तदैकस्य कस्यचिद्&#xA;उपलब्धौ सर्वस्य निषेधप्रसङ्गः। इष्यत एव तादात्म्यनिषेधः सर्वस्येति चेत्, तद्देशनिषेधोऽप्य्&#xA;अनिवार्यः। तद् अयं विशेषः:वेद्ये यत्र हि&#xA;यन्मतिर् नियमतः स्याद् वा न वा तस्यधीर् इष्टा नोऽनुपलब्धिर्&#xA;अन्यविरहज्ञानस्थितेर् आश्रयः। २abयत्र वेद्यमाने&#xA;यस्य मतिः स्याद् इति देशकालस्वभावविप्रकर्षिणां निषेधः, नियमेन इति उपलम्भकारणान्तरवैकल्यस्य।&lt;br&gt;&#xA;एतेन दृश्यविशेषणप्राप्तस्याभावज्ञानस्थितिर् इति दर्शितम्। अतो न सर्वस्य निषेधप्रसङ्गः। यत्र च वेद्यमाने&#xA;यन्मतिर् नियमेन स्यात्, तस्यैव धीर् इष्टाऽन्यस्य द्वितीयस्याभावनिश्चयप्रबन्धाक्षेपाय क्षमा&#xA;इति। (१)एतेन न विरहमात्रम्, पर्युदासवृत्त्या&#xA;त्व् अन्यविशेषबुद्धिर् इत्य् उक्तम्, अत्र च तस्यैवैकाकिन&#xA;इति सामर्थ्यात् अन्यथेतरस्यानिषिद्धोपलधेर् अधावासिद्धेः तद् यथा नेह घट उपलभ्यस्यानुपलब्धेः, यथा क्वचित् किञ्चिद्&#xA;इति। तत्र दृश्यस्य इति स्वभावविशेष उपलम्भप्रत्ययान्तरसाकल्यं चोक्तं द्रष्टव्यम्।&lt;br&gt;&#xA;अनुपलब्धेर् इति प्रतियोगिन उपलब्धेर् इत्य् अर्थः। तच् च प्रतियोगीहेत्य्&#xA;आधारताप्राप्तं भूतलम्, अन्यद् वैकेन्द्रियज्ञासंसर्गि, तदन्यो वा, यस्मिन् वेद्यमाने&#xA;निषेध्य उपलभ्यम् एव इति सामान्योक्तेः। तत्र, यधि भूभाग उपलभ्य&#xA;एव कुम्भसम्भवः साध्यः, तदा स एव प्रतियोगी। किम् अन्यापेक्षया? यदा तु नभसि, तदाऽपि तद् एवालोकसञ्ज्ञितम्।&lt;br&gt;&#xA;अन्यो वा घटादिर् अनियतस्थितिः। स्पृश्यनिषेधे त्व्&#xA;अयम् एव। एतेनैकज्ञानसंसर्गी प्रतियोगी व्याख्यातः, क्वचित् पुनर्&#xA;अन्यथाऽपि, यथा प्रदीपं कवलयितुर् नेह रसो दृश्यानुपलब्धेर् इति स्पर्श एव प्रतियोगी। तयोर् हि सतोर्&#xA;नैकरूपनियता प्रतिपत्तिः, पानकवत्। दूराद् रूपदर्शनेऽपि तर्हि कथं रसनिषेधो न भवति? देशविप्रकर्षिण&#xA;उपलम्भयोग्यताया अभावात्, प्राप्यकारित्वाद् घ्राणरसनस्पर्शनानाम्। उक्तं च: यस्मिन् वेध्यमाने&#xA;यद् अवश्यं वेद्यत एव इति। नापि रसानुभवे रूपनिषेधः, तदाऽपि तल्लक्षणायोगात्। (२)एवं शब्दोपलब्ध्याऽपि&#xA;न रूपनिषेधः, समन्धकारे हि सतोऽपि रूपस्य ज्ञानाव्यभिचारिणी न शब्दवित्तिः। आलोके&#xA;तु न तावद् दृश्यमानस्यैव निषेधः अदृष्टस्य तु योग्यस्य निषेधेऽपि न दोषः, तल्लक्षणात्यागात्।&lt;br&gt;&#xA;एतेन देवकुलादौ परिदृश्यमाने तद्देशभेर्यादिरवाभावसिद्धिर् नावश्यं शब्दान्तरप्रतीतिसापेक्षेति&#xA;दर्शितम्। न तयोः सहप्रतीतिनियम इति चेत्, भूभागकुम्भयोर्&#xA;अपि नैवम्। उभयोस् तु सतोर् एकरूपप्रतीतिनियमविरहः प्रत्यक्षस्य तत्रापि समानः। एकज्ञानम् अन्यग्रहाविनाभूतं&#xA;वाऽन्यग्राहिज्ञानान्तराविनाभूतं वेति न विशेषः, एवम् एकेन्द्रियजम्&#xA;अन्यद् वा। सन्तमसेऽववरकेऽपि दीपाभावस् तदाकारविरहिणो ज्ञानान्तराद् अन्ततो विकल्पाद्&#xA;अपि, यदि परसमयस्यानुवर्तनम्। वस्तुतस् तु वस्तुसन्न् एवान्धकार एकज्ञानसंसर्गी&#xA;प्रदीपस्य सम्भवतीति किम् अन्येन?ननु स्वभावविशेषेऽपि&#xA;प्रत्ययान्तरसन्निधिर् उपलब्धियोग्यता। स च भिन्नेन्द्रियज्ञाननिमित्तं भवन्न् अपि&#xA;भिन्नेन्द्रियज्ञानप्रत्ययनिश्चयेऽनुपयुक्तः। ततश् चान्यस्य प्रत्ययान्तरसन्निधिसंशये&#xA;निषेधः क्रियमाणोऽन्ततो विकल्पाद् अपि नियताकारात्। कथं दृश्यस्य कृतः स्यात्?उच्यते: न खलु प्रत्ययान्तरसन्निधिसिद्धिनिबन्धनं&#xA;समानेन्द्रियज्ञानम् एव, किं तु पञ्चस्कन्धलक्षणस्यात्मभावस्या-(३)वस्थाविशेषसंवेदनम्&#xA;अपि, यदा नेन्द्रियस्वभावविशेषाभ्याम् अपरः प्रकाशकोऽपेक्ष्यते, यथा शब्दप्रदीपदौ। तत्र हि किञ्चित्&#xA;श्रुतदृष्टपूर्विणस् तदवस्थेन्द्रियप्रणिधिविदुषो यतः कुतश्चित् तत्तदाकारविरहिणो ज्ञानात्&#xA;तदभावसिद्धिः केन वार्यते? कस् तर्हि ज्ञानान्तरपरिग्रहस्योपयोगः, तद्दशासंविदो ज्ञानानुत्पादाद्&#xA;एव तदभावसिद्धेः? कथं वा भिन्नविषयेन्द्रियज्ञानाद् अन्यनिषेध इति?उक्तम् अत्र: नाभावस्य क्वचित्&#xA;सामर्थ्यम् इत्यादि। ततो न ज्ञानान्तरम् इन्द्रियसाद्गुण्यनिश्चयाय समाश्रीयते, किं तु प्रतियोगिविरहविकल्पजननाय।&lt;br&gt;&#xA;तत्र यथा समानेन्द्रियसंसर्गिज्ञानम् अन्याभावनिश्चयसमर्थम्, तथाऽन्यद् अपि&#xA;सति सत्त्वेऽव्यभिचरितव्यार्थान्तरज्ञानाकारविरहीति न कश्चिद् विशेषः। कथम् इति चेत्, नात्रेच्छानिच्छयोः&#xA;सामर्थ्यम्। यस्य तु यदन्वयव्यतिरेकानुकारः, तयोर् हेतुफलभावाभ्युपगमः।&lt;br&gt;&#xA;यथा भूतलैकाकारनियमात् तज्ज्ञानम् अन्यनिषेधविकल्पेनानुकृतान्वयव्यतिरेकम्, तथा प्रदीपम् आनने&#xA;क्षिपतः स्पर्शाकारमात्रनियमाद् रसाभावज्ञानेन तज्ज्ञानम्। न ह्य् अनयोर् उत्पत्तौ&#xA;व्यवधानाव्यवधानविभागः, तथाऽनुपाधिके पयसि प्रणिहितघ्राणस्यास्पर्शनदर्शनस्यापि विकल्प एव गन्धान्तरम्&#xA;अननुभवतोऽपि गन्धाभावज्ञानेन तदाकारशून्यः। (४)लैङ्गिकं तद् इति&#xA;चेत्, न, व्यवधानाभावाद् अभ्यासदशावतः। यत्प्रतिपत्ताव् एव हि यन्निश्चयः, न स लैङ्गिकः, प्रत्यक्षसिद्धो&#xA;वा, यथा नीलं न पीतम् इति। अस्ति च सन्निहिते पयसि घ्राणप्रनिधानमात्राकारविकल्पवतो&#xA;नास्ति गन्ध इति निश्चयः। तत्र गन्धज्ञानाभावमात्रस्यासाधनत्वे यदि नियताकारविकल्पानुभवो&#xA;न हेतुः, पीताभावज्ञानस्यापि मा भून् नीलानुभवः। अत्र वा प्रत्यक्षपौरुषम्&#xA;आमनतो दुष्परिहरं परत्रापि। तद् एव च प्रत्यक्षम् एकस्य निषेध्यापेक्षयाऽनुपलब्धिर्&#xA;उच्यते, यथा तथोक्तम्। तच् च मूढं प्रतिपत्तारम् अधिकृत्य पूर्वसमयानुसारेण धर्मिविशेषेऽभावं&#xA;निश्चाययल् लिङ्गम्। अमूढस्य पुनर् अभ्यासाभाववतोऽनन्तरसंशयविनाकृतः स्थिर एवासौ निश्चय&#xA;इति प्रत्यक्षप्रवर्तित उच्यते। ननु न प्रत्यक्षकृतः&#xA;कश्चिद् अभावव्यवहारः। नापि प्रत्यक्षम् अर्थाभावनिश्चयेन फलवद् उक्तम्, किं तु ज्ञानाभावनिश्चयेनैव।&lt;br&gt;&#xA;तद्द्वारेणैव त्व् अर्थाभावनिश्चयम् अन्तर्भावयतीति प्रत्यक्षकृतः स उच्यते। स च तत्सामर्थयजन्माऽप्य्&#xA;अनन्तरं संशयेन भवता परिभूयमानो मूढं प्रति लैङ्गिकः। न हि ज्ञानस्येव प्रकाशरूपनियमोऽर्थस्येत्य्&#xA;अदृष्टस्यापि स्थितेर् अविरोधात्, दृष्यानुपलब्धिः शरणम्। अमूढस्य तु व्यापकानुपलब्धिः, दृश्यसत्ताया दर्शनविषयत्वेन&#xA;व्याप्तेः। एतद्विवेचनासामर्थ्यात् तु प्राच्यो मूढ इत्य् एके। (५)तद् अयुक्तम्। यथा&#xA;हि ज्ञानम् अप्रकाशम् अनवस्थायि, तथाऽदृश्यम् बहिर् अपीति तद्वद् एव प्रत्यक्षेणानिवार्यविरहव्यवहारम्। केवलं जात्यैव ज्ञानं&#xA;दृश्यम्, बहिस् तु किञ्चित् कथञ्चित् कदाचित्। तत्राभ्यासविशेषवतः प्रतिपत्तुर्&#xA;ज्ञानान्तरसामान्य इव बाह्यविशेषेऽपि प्रत्यक्षमात्राद् एव झग् इति निषेधसिद्धिर् असकृद्&#xA;अनुभूयमाना कथम् अपह्नोतुं शक्या?तत्त्वोतऽनुमानसम्भवाद्&#xA;इति चेत्, अभिमतयोग्यतानिश्चयोऽपि न प्रत्यक्षकृतः स्याद् इति यत् किञ्चिद् एतत्। न च यथोक्तः संशयो&#xA;बहिरधिकारेणैव। तद् अयम् असंसृष्टविकल्पो वा प्रत्यक्षो दर्शनात्मा, दृश्यात्मनो वा&#xA;विकल्पस्य दर्शनेऽदृष्टिर् विकल्पकल्पनाम् इन्द्रियज्ञाने प्रतिहन्ति इत्यादेर् अवाच्यताप्रसङ्गात्।&lt;br&gt;&#xA;तस्माज् ज्ञानेऽपि कदाचिद् अन्यज्ञानस्य विमर्शः। अर्थेऽप्य् अनुल्लिखितान्तरासंशयो&#xA;निश्चय इति दशाविभागेन प्रत्यक्षस्येतरस्य वा सामर्थ्यस्थितिः, न तु जातिविभागेन। नन्व् एकोपलम्भानुभवाद्&#xA;इत्यादिना ज्ञानान्तरनिषेध एव सामर्थ्यम् उक्तम्। अनुभवश् चैवम् एवेति चेत्, न, यथा हि(६)इदं नोपलभ इति प्रत्यक्षाद्&#xA;अनुभूयते, तथेदं नास्तीत्य् अपि झग् इत्य् एवाभ्यासवतः। अनभ्यादवतस् तु ज्ञानाभाव&#xA;एव निश्चयः। तद्वारेण त्व् अर्थाभाव इति तदपेक्षया शास्त्रे तथाभिधानम्। एवम् एकज्ञाननसंसर्गियत्नादयोऽपि&#xA;वाच्याः। अत एव व्यवस्यन्तीक्षणाद्&#xA;एव सर्वाकारान् महाधिय इत्य् उक्तम्। मृदुप्रज्ञाधिकारेण च स्थानस्थानेषु यत्नः। तस्मात्&#xA;पटुधियः प्रत्यक्षाद् एव मणिरूप्यादिविवेकवत् तन्निषेधव्यवहारोऽपि दुर्निवारः। न चाभावो नाम विग्रहवान्, येनान्यव्यतिरेकिणा&#xA;रूपेण साक्षात्कर्तव्यः, किं तु व्यवहर्तव्यः। स चैकाकारनियमात् पटुना व्यवहर्तुम् अध्यक्षेण&#xA;शक्य एव। यः पुनर् अपटुर्&#xA;आपाततः प्रवृत्तेऽप्य् अभावनिश्चये संशेते, स दृश्यस्य अनुपलम्भमात्रम्&#xA;अनुसृत्य तद्व्यवहारं प्रवर्तयति। यस् तु ततोऽप्य्&#xA;अपटुः स दृश्यस्यानुपलम्भेऽपि सन्दिहानो व्यापकानुपलम्भेन प्रवर्तते। न पुनर् अव्यामुढस्यानेन&#xA;पर्वृत्तिः, प्रत्यक्षापाटव एव ह्य् अनुमानं प्रार्थ्यते। तत्पाटवं च विकल्पजननेनावस्थाप्यते, पटुतरत्वं च, तत्र विमर्शाभावात्। (७)चार्वाकं तु पृथगभावम्&#xA;अनुमन्यमानम् एव प्रति प्रत्यक्षस्य निषेधऽव्यापारो दर्शितः, अर्थसामर्थ्यापेक्षाद्युक्तेः।&lt;br&gt;&#xA;न चानुमानस्येव प्रत्यक्षस्यापि निश्चयवशाद् ग्रहणव्यवस्था, किं तु प्रतिभासवशात्।&lt;br&gt;&#xA;नियताकारतैव च तस्य तदन्याभवभासनम्। तस्माद् दुष्परिहरः प्रत्यक्षस्याभावव्यवहारशक्तिसम्भवः। प्रतिषेधस् तु सर्वत्रानुपलम्भाद्&#xA;इति तु न प्रत्यक्षप्रतिक्षेपः, किं तु लिङ्गान्तरस्य, द्वाव् एव विधिसाधनाव्&#xA;इति यथा। तद् अयम् अम्भसि&#xA;गन्धनिषेधः प्रत्यक्षकृत एवाव्यवधेर् न लैङ्गिकः। किं चात्र लिङ्गं&#xA;गन्धाभावाव्यभिचारि? ज्ञानकार्यानुपलब्धिर् इति चेत्, यदा स्वग्राहिज्ञानं&#xA;कार्यहेतुः, तदेदं युक्तम् अपि। यदा तु प्रत्यक्षम् एव तत्, तदा प्रत्यक्षयोग्यस्य&#xA;तन्निवृत्तिः। यदि न, दृश्यानुपलब्धिर् घटस्यापि मा भूत्। तद् इदं प्रतियोगिज्ञानरूपतालोचनवञ्चनाफलम्&#xA;एव। अयं च वादी यदीन्द्रियसाद्गुण्यम् अनिश्चिन्वन्न् एतद् आह, तदा सन्न् अपि&#xA;गन्धादिर् नोपलभ्यत इत्य् आयातम्। अथ निश्चिन्वन्न्&#xA;अलं कार्यानुपलब्ध्येति द्रष्टव्यम्। परोक्षसम्भाविते च कारणादौ कार्याद्यनुपलब्धिं&#xA;यत्नेन योजयति। सम्प्रति च(८)दोषलेशभयात् प्रत्यक्षसम्भावितेऽपि&#xA;संशेत इत्य् असम्भद्धम्। तस्मात् स्थितम् एतत्: यस्मिन् वेद्यमाने&#xA;यद् अवश्यं वेद्यत एव, तस्याभिन्नेन्द्रियग्राह्यस्यान्यस्य वाऽनिन्द्रियग्राह्यस्य वा बुद्धिर्&#xA;अनुपलब्धिः। सा च व्यवहारम् एव साधयति, अन्यथा प्रत्यक्षसिद्धेः।&lt;br&gt;&#xA;तदर्थं च विरहज्ञानस्य स्थितेः स्थैर्यस्य आश्रय इत्य् उक्तम्, न तु विरहनिश्चयस्येति। यथा च नियतसहोपलम्भयोर्&#xA;एकज्ञानम् अन्यनिषेधाय, तथा नियतासहोपलम्भयोर् अपीत्य् आह न वा इति। वेद्ये यत्र हि यन्मतिर्&#xA;नियमतो न स्याद् इत्य् अर्थः, यथा नीलम् इदम् अनीलं न भवतीति। अत्रापि व्यवहार&#xA;एव साध्यः। एतेन परस्परपरिहारस्थितिलक्षणो विरोधो व्याख्यातः। ननु यस्मिन् वेद्यमाने&#xA;यन्मतिर् नियमेन भवितुं सम्भाव्यत इत्य् अनेनैव गतम् एतत्। अडृश्योऽपि हि तादात्म्येन&#xA;निषेध्यमानो दृश्यतया सम्भावित एव निषिध्यते। अन्यथा दृश्यादृश्यतया स्वयम् एव भेदाभ्युपगमाद्&#xA;इति किम् अनेन पृथग्वचनेनेति चेत्, एवं तर्हि न वा&#xA;स्याद् इत्य् अयम् अभावः प्रध्वंसलक्षणो व्याख्यायते। प्रवृत्तऽपि यन्मतिर् यत्र वेद्ये&#xA;सति नियमेन निवर्तत इत्य् अर्थः। नियमश् च सत्तबाधनेऽभाव&#xA;एव युक्तः, यथा नेह शीतम् अग्नेर् इति। एतेन सहानवस्थानलक्षणो विरोधो व्याख्यातः। (९)नन्व् अन्धकारे&#xA;नियमेनानुपलम्भ इति नावश्यम् विरुद्धपरिग्रह इति चेत्, नैकप्रतिपत्त्रपेक्षं&#xA;लक्षणम् एतत्, किं तु सामान्येन। अस्ति च निरालोकस्यापि रूपस्य दर्शनं कैश्चित्। तेनापि&#xA;वा सम्भाव्यम् अञ्जनविशेषादिनेति सत्तोच्छेदे तु नियम एवेत्य् अदोषः। नन्व् अत्रापि शीतं&#xA;यदि स्यात्, नाग्नेर् एकरूपनियता प्रतिपत्तिर् इति कथं पूर्वतो विशेषः? नैवम्, स्पर्शनागम्ये&#xA;निषेधस्याभिमतत्वात्। तर्हि प्रवृत्ताऽपि शीतस्य बुद्धिर् अग्नौ वेद्ये सति नियमान्&#xA;निवृत्ता इति प्रत्येतुम् अशक्यम्। न, अन्यदैतत्प्रतीतेर्&#xA;विवक्षितत्वात्। तर्हि प्राग्गृहीतविरोधस्मरणव्यवहितव्यापारत्वान्&#xA;न प्रत्यक्षस्य प्रवृत्तितोऽभावनिश्चयः स्यात्। मा भूत्! केवलं व्यवधानेऽपि&#xA;तथाविरुद्धबुद्धिर् एवाभावनिश्चयाङ्गं नान्यमात्रस्येत्य् अनुपलब्धिव्यवस्थानिबन्धनस्य&#xA;न क्षतिः। न च व्यवहारमात्रसाधनम्&#xA;अत्रापि संमतम् इत्य् आह सापेक्षा तु परा स्मृताव् अत इहाभावोऽपि साध्यः। तत्सिद्धौ&#xA;च तन्निश्चयस्थितिलक्षणो व्यवहारोऽपि न पुनस् तन्मात्रम् इत्य् अर्थः। तथा हेतुव्यापकनिह्नवेऽभावोऽपि&#xA;साध्य इति वर्तते। यथा नेह धूमोऽग्नेर् अभावात्। नेह शिंशपा वृक्षाभावात्। न ह्य् अत्राग्निवृक्षयोः&#xA;प्रतियोगिप्र(१०)त्यक्षमात्रं पूर्वप्रवृत्ततादात्म्यतदुत्पत्तिसम्बन्धबोधस्मरणनिरपेक्षं&#xA;धूमाशिंशपयोर् अभावनिश्चयं प्रसवति। ततोऽत्राप्य् अभावसाधनव्यवहारसिद्धिः। ते एतर्हि निषेधहेतवः&#xA;स्वभावानुपलब्धिः कारणानुपलब्धिर् व्यापकानुपलब्धिश् चेति। तथा विधिसाधनौ द्वाव् इति&#xA;पञ्चहेतवः प्रसक्ताः। न, अनुपलब्धिसामान्याश्रयाद् एकत्वात्। अपि च अनुपलब्धिः स्वस्यापरस्यापरा।&lt;br&gt;&#xA;कारणव्यापकयोः स्वभावानुपलब्धिर् एवापरस्य कार्यस्य व्याप्यस्य वाऽपरा कारणानुपलब्धिर्&#xA;व्यापकानुपलब्धिश् चोच्योते। यथा ह्य् अन्यप्रत्यक्षम्&#xA;एवान्यस्यानुपलब्धिः, तथा कस्यचित् स्वभावानुपलब्धिर् एव कार्यव्याप्यापेक्षया कारणव्यापकानुपलब्धिर्&#xA;उच्यत इति न व्यपदेशभेदाद् वस्तुभेदः। तस्मात् स्वभावानुपलब्धेर् एव निषेधः सर्वस्येति&#xA;त्रयम् एव लिङ्गम्। एतेन कार्यस्य स्वभावानुपलब्धिर्&#xA;एव समर्थकारणस्य कार्यानुपलब्धिर् उपलक्षिता द्रष्टव्या। हेतुशब्दस्य वा लिङ्गार्थस्य&#xA;व्याख्यानात्, यथा नेहाप्रतिबद्धसामर्थयानि धूमकारणानि सन्ति धूमाभावाद् इति। (११)कथं तर्हि नात्र&#xA;तुषारस्पर्शोऽग्नेर् इति व्यापकविरुद्धोपलब्धिसङ्ग्रहः? अत्राप्य् अनुपलब्धिः&#xA;स्वस्यापरस्यापरा। व्यापकस्य हि शीतस्य विरुद्धदहनोपलब्धिरूपा या स्वभावानुपलब्धिः, सा व्याप्यस्य&#xA;तुषारस्पर्शस्य व्यापकविरुद्धोपलब्धिर् उच्यत इति न दोषः। यद्य् अपि च व्यापकानुपलब्धिर्&#xA;अपि सा वक्तुं शक्या, तथाऽपि विरुद्धप्रतियोगिप्रतीतिरूपताप्रतिपादनार्थं तथाव्यपदेशः। एवं&#xA;कारणविरुद्धोपलब्ध्यादयो व्याख्येयाः। सर्वत्राभाव एव साध्योऽध्यक्षेणासिद्धेः, तद्द्वारकस् तु&#xA;व्यवहार इति। ननु विरुद्धोपलब्ध्यादौ&#xA;कथम् अनुपलब्धिव्यवहारः? उक्तम् अत्र प्रतियोग्युपलब्धिर् एवानुपलब्धिः। प्रतियोगी च द्विविध&#xA;एव। तत्र यदा विरुद्धः प्रतियोगी, तदा विरुद्धशब्दप्रयोग उपलब्धिशब्दम् एवम्&#xA;प्रयोज्यम् उपपादयति। शेषे तु प्रतियोगिनि गम्यमाने स्वभावशब्दो दृश्यशब्दो वा प्रयुज्यमानः&#xA;प्रतिषेध्यापेक्षयाऽनुपलब्धिशब्देन व्यपदेशयति। तद् एकत्रोपलब्धित्वं गम्यम् अन्यत्रानुपलब्धित्वम्।&lt;br&gt;&#xA;तत्त्वं त्व् एकम् एवेति न दोषः। यदा च विरुद्धः&#xA;प्रतियोगी द्वितीयस्य च परोक्षस्यैव निषेधः, तदा तस्यापि नावश्यं&#xA;प्रत्यक्षम् एवानुपलब्धिः, किम् त्व् अनुमानम् अपि। (१२)विरुद्धो हि स्वसत्तया&#xA;परसत्ताम् अपनयन् प्रतियोगी मतः। न च परोक्षोऽपि तथाभवन् केन वार्यते? नियतसहोपलम्भे&#xA;तु प्रतियोगिनि प्रत्यक्षयोग्यस्यैव निषेध इति तस्यावश्यं प्रत्यक्षापेक्षा। न ह्य्&#xA;अनुमीयमाने प्रदेशे घटो यदि भवेद् उपलभ्येतैवेति सामर्थ्यं प्रत्यक्षायोगाद् अनुमानस्य&#xA;चारम्भनियमाभावाद् इति कथं निषेधः?यद्य् एवम्, विकल्पमात्राद्&#xA;अप्रतिषेध इति चेत्, न, तत्रापि विकल्पाकारे वेद्यमाने बहिर् अप्य् अभिमतदेशम् इन्द्रियसामर्थयानपायेऽनुभूयेत&#xA;इत्य् उच्यते। न तु विकल्पनीये बाह्ये विकल्प्यमाने द्वितीयम् अपि वेद्येत इति शक्यम्। विकल्पनीयऽपि बाह्ये&#xA;विकल्प्यमाने तद्देशम् अपरम् उपलभ्येतैव इति किं न स्यात्? न हि प्रतियोगिज्ञानम्&#xA;अन्यस्य दृश्यतारोपनिबन्धनम्, अपि त्व् अभावनिश्चयोत्पादनिमित्तम्, सत्त्ववस्तुत्वात्।&lt;br&gt;&#xA;तच् च विकल्पस्यापीति को विशेषः?अथ प्रतिपत्त्रनुरोधः, एकज्ञानसंसर्गिणोऽप्य्&#xA;अनुरोधः साधुर् इति। नैवम्, जले गन्धस्यानले रसस्यापि शेषमात्रोपलब्धौ वाऽभावव्यवहारमात्रदर्शनात्।&lt;br&gt;&#xA;तत्र वा ज्ञानाकार्यानुपलम्भवादेऽन्यत्रापि स एवेति किम् एकज्ञानसंसर्गिणा?कार्यानुपलब्ध्या&#xA;समर्थस्यैव निषेध इति चेत्, गन्धादिस् तर्हि सन्न् अपि नीरादाव् इन्द्रियवैगुण्यान् नोपलम्भ्य इति&#xA;महद् एव शास्त्रपरिश्रमफलम्। स हि वैगुण्यस्य कारणानुपलम्भेऽपि योग्यादिभिर् अभिभवं&#xA;सम्भावयन् संशेते। भूतले तु तत्कृताभूतदर्शनम् इन्द्रियपाटवेऽपि सम्भावयन् किं न संशेते&#xA;? तस्माद् अभ्यासदशायां तादवस्थ्यस्थित्यैव व्यवहारः। (१३)न्यायनाथस्य तु&#xA;न व्यवहारम् अनुवृत्त्य पर्यनुयोगो विसर्गो वा, किं त्व् एतावत्याम्&#xA;अपि गतौ नास्मल्लक्षणक्षतिर् इति दर्शयितुं प्रौढिवशात्, यथा सर्वचित्तासर्वबोधनिश्चयेऽपि&#xA;स एव सर्वज्ञ इति। व्यवहारे च यथैकज्ञानसंसर्गिणं पश्यतस् तथाऽन्यम् अपि प्रतियोगिनम्&#xA;अभावनिश्चयो दृष्टः साधारणोऽविसंवादी चेति नैकज्ञानसंसर्गिग्रहः। विकल्पशरणावस्थायां&#xA;च तदाकारसंवेदनम् एवान्यनिषेधसाधनं युक्तम्, तथैवाभ्यासेन प्रत्यक्षसामर्थ्यदर्शनात्। तद् एवं विरुद्धस्य&#xA;परोक्षस्याप्य् उपलब्धिर् अनुमानात्मिकाऽभावम् इतरस्य साधयति, यथा नेह शीतं धूमाद्&#xA;इत्य् एवं व्यापकविरुद्धकार्योपलब्धिर् द्रष्टव्या, यथा नेह तुषारं&#xA;धूमात्। एतच् च सङ्कलय्य प्रयोगकाले व्याख्यानम्। वस्तुतस् तु न शीतम् अग्नेर् इत्य्&#xA;एकः प्रयोगः तदसिद्धिपरिहाराय त्व् अस्ति चाग्निर् अत्र धूमाद् इत्य् अपरः। तथा न तुषारम्&#xA;अग्नेः। व्यापकस्य हि विरुद्धो विरुद्ध एव, अग्निश् च धूमाद्&#xA;इति। शेषम् अप्य् एवम् ऊह्यम्। यदि कारणादेः स्वभावानुपलब्धिर्&#xA;अन्यस्य कारणाद्यनुपलब्धिः पर्युदासरूपा, कथं तर्हि निरुपाख्येषु, यथा न वक्ता बन्ध्यासुतश्&#xA;चैतन्याभावाद् इति। तत्रापि बुद्धिप्रतिभासस्यैव चैतन्यवियुक्तत्वेन संवेदनं व्यापकानुपलब्धिपर्युदासः।&lt;br&gt;&#xA;वक्तृत्वव्यवच्छेदेन च संवेदनं व्याप्याभावः। (१४)स्वभावहेतुपर्यवसिताश्&#xA;च सर्वानुपलब्धयो निषेधसाधनाध्यवसायाच् च भेदेन निर्देश इति न दोषः। तथाऽप्य् उक्तेन&#xA;क्रमेण साक्षाद् एव स्वभावनुपलब्धिर् निषेध इति कथम् आचार्यपादैः परम्परयाऽभिधानाद्&#xA;औपचारिकः कृत इति चेत्, निषेध्यस्यैव यदि दृश्यानुपलब्धिर् निषेद्ध्रा विवक्षिता तदौपचारिकः।&lt;br&gt;&#xA;यदि तु परस्यापि, तदा मुख्य इति को विरोध इति। केवलम् औपचारिककथने किं प्रयोजनम् इति स्यात्।&lt;br&gt;&#xA;तत्रापि दृश्यस्यैव निषेधो यथा शक्यः स्यात्, नान्यस्य सर्वज्ञवीतरागादेः&#xA;प्रधानपुरुषार्थस्येति कार्यतस् तत्रान्तर्भावः। तत्त्वतस् तु तस्य&#xA;तदन्यस्य वा यथोक्तस्यानुपलब्धिः साधिकेति अनुपलब्धिरहस्यं समाप्तम्।&lt;br&gt;&#xA;(१५)&lt;/p&gt;</description>
    </item>
    <item>
      <title>अन्तर्व्याप्तिसमर्थनम्</title>
      <link>https://vishvAsa.github.io/tipiTaka/shAstrapiTaka/pramANa/antarvyAptisamarthanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/antarvyAptisamarthanam/</guid>
      <description>&lt;p&gt;अन्तर्व्याप्तिसमर्थनम्।&lt;br&gt;&#xA;ॐ नमो बुद्धाय।&lt;br&gt;&#xA;इह सत्त्वमर्थक्रियाकारित्वं तदितरसत्त्वलक्षणायोगात्। तच्च क्रमयौगपद्याभ्यां व्याप्तं परस्परव्यवच्छेदलक्षणत्वादनयोः। प्रकारान्तरेण करणासम्भवात्। क्रमयौगपद्ये चाक्षणिकत्वे न स्तः। पूर्व्वापरकालयोरविचलितैकस्वभावस्य कर्त्तृत्वाकर्त्तृत्वे विरुद्वधर्म्मद्वयायोगात्।&lt;br&gt;&#xA;तत्र न तावत् क्रमः क्रमाणामेकैकं प्रति पूर्वापरकालयोः कर्त्तृत्वाकर्त्तृत्वापत्तेः। एवं सर्व्वक्रमाभावात् केवलं सकलकार्य्ययौगपद्यमवशिष्यते। तत्र च स्फुट तरः पूर्व्वापरकालयोः कर्त्तृत्वाकर्तृत्वप्रसङ्गः। विरुद्वे च कर्त्तृत्वाकर्त्तृत्वे एकधर्म्मिणि न सम्भवतः। एकस्वभावश्च तावत्कालमक्षणिक इति सिद्व एतस्मिन् क्रमयौगपद्ययोरयोगः। तदेवमक्षणिके व्यापकानुपलब्ध्या निषिद्वं सत्त्वं क्षणिक एवा[व] तिष्ठते इति क्षणिकत्वेन व्याप्तं। तत्तेन व्याप्तं यत् यत्र धर्म्मिणि सिध्यति तत्र क्षणिकत्वं प्रसाधयति। इदमेवेदानीं विचार्य्यते। केयं (क्वेयं) व्याप्तिग्रहीतव्या दृष्टान्तधर्म्मिणि साध्यधर्म्मिणि वा। केचिदाहुः। दृष्टान्तधर्म्मिण्येव धूमवत्। अन्यथा साधनवैफल्यं स्यात्। उभयधर्म्मसिद्वि(द्वे)रनान्तरीयकत्वात् व्याप्तिसिद्वेः। नहि महानससिद्वायामग्निधूमयोर्व्याप्तौ पुनरग्निसिद्वये धूमलिङ्गमन्विष्यत इति। तथाहि।&lt;br&gt;&#xA;दृष्टान्ते गृह्यते व्याप्तिर्धर्म्मयोस्तत्र दृष्टयोः।&lt;br&gt;&#xA;हेतुमात्रस्य दृष्टस्य व्याप्तिः पक्षे तु गम्यते॥&lt;/p&gt;</description>
    </item>
    <item>
      <title>अपोहसिद्धिः</title>
      <link>https://vishvAsa.github.io/tipiTaka/shAstrapiTaka/pramANa/apohasiddhiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/apohasiddhiH/</guid>
      <description>&lt;p&gt;अपोहसिद्धिः।&lt;br&gt;&#xA;नमः श्रीलोकनाथाय॥&lt;/p&gt;&#xA;&lt;p&gt;अपोहः शब्दार्थो निरुच्यते।&lt;br&gt;&#xA;ननु कोऽयं अपोहो नाम ? किमिदं अन्यस्मादपोह्यते; अस्माद्वा अन्यदपोह्यते; अस्मिन् वान्यदपोह्यत इति व्युत्पत्त्या विजातिव्यावृत्तं वाह्य मेव विवक्षितं; बुद्ध्याकारो वा; यदि वा अपोहनं अपोह इत्यन्य व्यावृत्तिमात्रं इति त्रयः पक्षाः। न तावदादिमौ पक्षौ, अपोहनाम्ना विधेरेव विवक्षितत्वात्; अन्तिमोऽप्यसङ्गतः प्रति तिवाधितत्वात्; तथाहि पर्व्वतोद्देशे वन्हिरस्तीति शाब्दौ प्रतीतिर्व्विधिरूपमेवोल्लिखन्ती लक्ष्यते; नानग्निर्नभवतीति निवृत्तिमात्रमामुखयन्ती। यच्च प्रत्यक्षवाधितं न तत्र साधनान्तरावकाश इत्यतिप्रसिद्धम्।&lt;br&gt;&#xA;अथ यद्यपि निवृत्तिमहं प्रत्येमीति न विकल्पः। तथापि निवृत्तपदार्थोल्लेख एव निवृत्त्युल्लेखः। न ह्यनन्तर्भावितविशेषणप्रतीति व्विशिष्टप्रतीतिः। ततो यथा सामान्यमहं प्रत्येमीति विकल्पाभावेऽपि साधारणाकारपरिस्फुरणात् विकल्पबुद्धिः सामान्यबुद्धिः परेषाम्; तथा निवृत्तप्रत्यया क्षिप्ता निवृत्तिबुद्धिरपोहप्रतीतिव्यवहारमातनोतीति चेत् ? ननु साधारणाकारपरिस्फुरणे विधिरूपतया यदि सामान्यबोधव्यवस्था; तत् किमायातमस्फु रदभावाकारे चेतसि निवृत्तिप्रतीतिव्यवस्थायाः। ततो निवृत्तिमहं प्रत्येमीत्येवमाकाराभावेऽपि निवृत्त्याकारस्फुरणं यदि स्यात्, को नाम निवृत्तिप्रतीतिस्थितिमपलपेत्। अन्यथाऽसति प्रतिभासे तत्प्रतीतिव्यवहृतिरिति गवाकारेपि चेतसि तुरगबोध इत्यस्तु।&lt;br&gt;&#xA;अथ विशेषणतया अन्तर्भूता निवृत्तिप्रतीतिरित्युक्तं, तथापि यद्यगवापोढ इतीदृशा कारोविकल्पस्तदा विशेषणतया तदनुप्रवेशो भवतु, किन्तु गौरिति प्रतीतिः। तदा च सतोपि निवृत्तिलक्षणस्य विशेषणस्य तत्रानुत्कलनात्; कथं तत् प्रतीतिव्यवस्था। अथैवं मतिः। यद्विधिरूपं स्फुरितं तस्य परापोहोऽप्यस्तीति तत्प्रतीतिरुच्यते। तथापि सम्बन्धमात्रमपोहस्य विधिरेव साक्षान्निर्भासी। अपि चैवमध्यक्षस्या प्यपोहविषयत्वमनिवार्यम्। विशेषतो विकल्पादेकव्यावृत्तोल्लेखिनोऽखिलान्यव्यावृत्तमीक्षमाणस्य। तस्माद्विध्याकारावग्रहादध्यक्षवद्विकल्पस्यापि विधिविषयत्वमेव नान्यापोहविषयत्वमिति कथमपोहः शब्दार्थो घुष्यते॥&lt;/p&gt;</description>
    </item>
    <item>
      <title>आलम्बनपरीक्षा</title>
      <link>https://vishvAsa.github.io/tipiTaka/shAstrapiTaka/pramANa/AlambanaparIxA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/AlambanaparIxA/</guid>
      <description>&lt;p&gt;आलम्बनपरीक्षा&#xA;आचार्यदिङ्नागकृता&#xA;नमः सर्वबुद्धबोधिसत्त्वेभ्यः&#xA;१. यद्यपीन्द्रियविज्ञप्तेर्ग्राह्यांशः (=अणवः) कारणं भवेत्।&lt;br&gt;&#xA;अतदाभतया तस्या नाक्षवद्विषयः स तु (अणवः)॥&lt;/p&gt;&#xA;&lt;p&gt;२.  यदाभासा न तस्मात् सा द्रव्याभावात् द्विचन्द्रवत्।&lt;br&gt;&#xA;एवं बाह्यद्वयञ्चैव न युक्तं मतिगोचरः॥&lt;/p&gt;&#xA;&lt;p&gt;३. साधनं सञ्चिताकारमिच्छन्ति किल केचन।&lt;br&gt;&#xA;अण्वाकारो न विज्ञप्तेरर्थः कठिनतादिवत्॥&lt;/p&gt;&#xA;&lt;p&gt;४. भवेद्धटशरावादेस्तथा सति समा मतिः।&lt;br&gt;&#xA;आकारभेदाद्भेदश्चेत्, नास्ति तु द्रव्यसत्यणौ॥&lt;/p&gt;&#xA;&lt;p&gt;५. प्रमाणभेदाभावात् सः, अद्रव्येऽस्ति ततः स हि।&lt;br&gt;&#xA;अणूनां परिहारे हि तदाभज्ञानविप्लवात्॥&lt;/p&gt;&#xA;&lt;p&gt;६. यदन्तर्ज्ञेयरूपं तु वहिर्वदवभासते।&lt;br&gt;&#xA;सोऽर्थो विज्ञानरूपत्वात्तत्प्रत्ययतयापि च॥&lt;/p&gt;&#xA;&lt;p&gt;७. एकांशः प्रत्ययोऽवीतात् शक्त्यर्पणात्क्रमेण [वा]।&lt;br&gt;&#xA;सहकारिवशाद्यद्धि शक्तिरूपं [तत्] इन्द्रियम्॥&lt;/p&gt;</description>
    </item>
    <item>
      <title>आलम्बनपरीक्षावृत्तिः</title>
      <link>https://vishvAsa.github.io/tipiTaka/shAstrapiTaka/pramANa/AlambanaparIxAvRttiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/AlambanaparIxAvRttiH/</guid>
      <description>&lt;p&gt;आलम्बनपरीक्षावृत्तिः&#xA;आचार्यदिङ्नागकृता&#xA;नमः सर्वबुद्धबोधिसत्त्वेभ्यः&#xA;ये चक्षुरादिज्ञानस्यालम्बनं बाह्यार्थोऽस्तीतीच्छन्ति। ननु ते कल्पयन्ति परमाणुन् ; तत्कारणात्वात् [ज्ञानस्य]। संघातं वा तदाभज्ञानस्य जायमानत्वात्। तत्र तावत्&#xA;यद्यपीन्द्रियविज्ञप्तेर्ग्राह्यांशः (=अणवः) कारणं भवेत्।&lt;br&gt;&#xA;अतदाभतया तस्या नाक्षवद्विषयः स तु (अणवः)॥१॥&lt;/p&gt;&#xA;&lt;p&gt;विषय इति। ज्ञानेन स्वरूप मेव निर्धार्यते। तदाकारतया जायमानत्वात्। यद्यप्यणवः तत्कारणम्। तथापि न तादृशाः अक्षवत्। एवञ्च नाणवस्तावदालम्बनम्। संघातस्तु तदाभत्वेऽपि [ज्ञानम्य नालम्बनम्। यतः]&#xA;यदाभासा न तस्मात्सा&#xA;योऽर्थः स्वावभासिविज्ञप्तिमुत्पादयति सह्यालम्बनं युज्यते। यतः स एव ह्युत्पत्तिप्रत्यय उच्यते। संघातस्तु नैवम्।&lt;br&gt;&#xA;द्रव्याभावाद् द्विचन्द्रवत्।&lt;br&gt;&#xA;इन्द्रियवैकल्यात् द्विचन्द्रदर्शनस्य तदाभत्वेऽपि न तस्य विषयोऽस्ति। तद्वत् संघातः द्रव्यतोऽसत्त्वेन अकारणात्वात् नालम्बनम्।&lt;br&gt;&#xA;एवं बाह्यदूयञ्चैव न युक्तं मतिगोचरः॥२॥&lt;/p&gt;</description>
    </item>
    <item>
      <title>क्षणभङ्गसिद्धिः</title>
      <link>https://vishvAsa.github.io/tipiTaka/shAstrapiTaka/pramANa/xaNabhangasiddhiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/xaNabhangasiddhiH/</guid>
      <description>&lt;p&gt;क्षणभङ्गसिद्धिः।&lt;br&gt;&#xA;नमः समन्तभद्राय।&lt;br&gt;&#xA;आक्षिप्तव्यतिरेका य व्याप्तिरन्वयरूपिणी।&lt;br&gt;&#xA;साधर्म्म्यवति दृष्टान्ते सत्त्वहेतोरिहोच्यते॥&lt;/p&gt;&#xA;&lt;p&gt;यत् सत् तत् क्षणिकं यथा घटः सन्तश्चामी विवादास्पदीभूताः पदार्था इति।&lt;br&gt;&#xA;हेतोः परोक्षार्थप्रतिपादकत्वं हेत्वाभासत्वशङ्कानिराकरणमन्तरेण न शक्यते प्रतिपादयितुं। हेत्वाभासाश्च असिद्वविरुद्वानैकान्तिकभेदेन त्रिविधाः। तत्र न तावदयमसिद्वो हेतुः। यदि नाम दर्शने दर्शने नानाप्रकारं सत्त्वलक्षणमुक्तमास्ते, अर्थक्रियाकारित्वं, सत्तासमवायः, स्वरूपसत्त्वं, उत्पादव्ययघ्रौव्ययोगित्वं प्रमाणविषयत्वं, सदुपलम्भप्रमाणगोचरत्वं व्यपदेशविषयत्वमित्यादि, तथापि किमनेन अप्रस्तुतेन इदानीमेव निष्टङ्कितेन। यदेव हि प्रमाणतो निरूप्यमाणं पदार्थानां सत्त्वमुपपन्नं भविष्यति; तदेव वयमपि स्वीकरिष्यामः। केवलं यदेतदर्थक्रियाकारित्वं सर्व्वजनप्रसिद्वमास्ते; तत् खल्वत्र सत्त्वशब्देनाभिसन्धाय साधनत्वेनोपात्तं। तच्च यथायोगं प्रत्यक्षानुमानप्रमाणप्रसिद्वसद्भावेषु भावेषु पक्षीकृतेषु प्रत्यक्षादिना प्रमाणेन प्रतीतमिति न स्वरूपेणाश्रयद्वारेण वाऽसिद्वसम्भावनापि॥&lt;/p&gt;</description>
    </item>
    <item>
      <title>क्षणभङ्गसिद्विः व्यतिरेकात्मिका</title>
      <link>https://vishvAsa.github.io/tipiTaka/shAstrapiTaka/pramANa/xaNabhangasidviH_vyatirekAtmikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/xaNabhangasidviH_vyatirekAtmikA/</guid>
      <description>&lt;p&gt;क्षणभङ्गसिद्विः व्यतिरेकात्मिका।&lt;br&gt;&#xA;व्यतिरेकात्मिका व्याप्तिराक्षिप्तान्वयरूपिणी।&lt;br&gt;&#xA;बैधम्यैवति दृष्टान्ते सत्त्वे हेतोरिहोच्यते॥&lt;/p&gt;&#xA;&lt;p&gt;यत्सत्तत् क्षणिकं यथा घटः सन्तश्चामीविवादास्पदीभूताः पदार्था इति स्वभावो हेतुः। न तावदस्यासिद्विः सम्भवति। यथायोगं प्रत्यक्षानुमाणप्रमाणप्रतीते धर्म्मिणि सत्त्वशब्देनाभिप्रेतस्यार्थक्रियाकारित्वलक्षणस्य साधनस्य प्रमाणसमधिगतत्वात्। न च विरुद्वानैकान्तिकते। व्यापकानुपलम्भात्मना विपर्य्ययबाधकप्रमाणेन व्याप्तेः प्रसाधनात्। ब्यापकञ्चार्थक्रियाकारित्वस्य क्रमाक्रमिकार्य्यविषयत्वमेव। न पुनः कारणगतौ कार्य्यगतौ वा क्रमाक्रमावस्य व्यापकौ। कृत्वा करणलक्षणस्य क्रमस्य क्षणिकेऽसम्भवात्। कार्य्यगताभ्यां क्रमाक्रमाभ्यां कारणशक्तेर्व्याप्तयोगात्। तस्मात् कारणगतया क्रमाक्रमिकार्य्यविषयतया व्याप्यमाना कारणशक्तिः क्रमाक्रमव्याप्तेत्युच्यते। विषयेण विषयिनिर्द्देशात्। व्यवहारलाघवार्थं। ततश्च यद्यपि सर्व्वत्र क्रमाक्रमौ सत्त्वस्य व्यापकावित्याद्युच्यते। तथापि क्रमाक्रमिकार्य्यविषयत्वमेव व्यापकं बोद्वव्यं। ननु यदैकमेव कार्य्यमङ्कुरादिकमुत्पद्यते, तदा कथं कार्य्यगतक्रमाक्रमव्यवस्थेति चेत्।&lt;br&gt;&#xA;उच्यते। यद्यप्येकमेव कार्य्यं भिन्नकालकार्य्यमपेक्ष्यक्रमस्तदभावाच्चाक्रम स्तत्कारित्वमेव क्रमाक्रमकारित्वं। तथाप्यपेक्षणीयविषयभेदात् क्रमाक्रमयोरसाङ्कर्य्यमेव। पितृपुत्रत्ववत्। कः पुनरसौ व्याप्तिप्रसाधको व्यापकानुपलम्भ इति चेत्। उच्यते। यस्य क्रमाक्रमिकार्य्यविषयत्वन्नास्ति, न तत् शक्तं, यथा शशविषाणं। नास्ति च नित्याभिमतस्य भावस्य क्रमाक्रमिकार्य्यविषयत्वमिति व्यापकानुपलम्भः। न तावदयमसिद्वो वक्तव्यः। नित्यस्य धर्म्मिणः क्रमाक्रमिकार्य्यविषयत्वेन व्यापकेन सह विरोधसद्भावात्, तथा हि पूर्व्वापरकालयोरेकत्वे नित्यत्वं क्षणद्वयेपि भेदे क्रमाक्रमित्वं। ततश्च नित्यत्वं क्रमाक्रमित्वञ्चेत्यभिन्नत्वं भिन्नत्वञ्चेत्युक्तं भवति। एतयोश्च परस्परपरिहारस्थितिलक्षणतया विरोधः। तत् कथं नित्ये क्रमाक्रमसम्भवः। नापि विरुद्वः सपक्षे भावात्। नचानैकान्तिकः। क्रमाक्रमाभावस्यार्थक्रियासामर्थ्याभावेन व्याप्तत्वात्। तथा हि न तावत् क्रमाक्रमाभ्यामन्यः प्रकारोस्ति, येनार्थक्रियासम्भावनायां कारमाक्रमाभ्यामर्थक्रियाव्याप्तिर्न स्यात्। तस्मादर्थक्रियामात्रानुबद्वतया तयोरन्यतरप्रकारस्य। उभयोरभावे चाभावादर्थक्रियामात्रस्येति ताभ्यां तस्य व्याप्तिसिद्विः। पक्षीकृते च तयोरभावेनार्थक्रियाशक्त्यभावसिद्वौ कथमनेकान्तः। न हि ब्याप्यव्यापकयोर्व्याप्यव्यापकभावसिद्विमुद्वूयब्याप्याभावेन व्यापकाभावस्य व्याप्तिसिद्वौ, उपायान्तरमस्तीति निरवद्यो व्यापकानुपलम्भः। सत्त्वस्य क्षणिकत्वेन व्याप्तिं साधयत्येव। ननु व्यापकानुपलम्भतः सत्त्वस्य कथं स्वसाध्यप्रतिवन्धसिद्विः, अस्याप्यनेकदोषदुष्टत्वात्। तथाहि न तावदयं प्रसङ्गो हेतुः साध्यधर्म्मिणि प्रमाणसिद्वत्वात्, पराभ्युपगमसिद्वत्वाभावात्, विपर्य्ययपर्य्यवसानाभावाच्च। अथ स्वतन्त्रः, तदाश्रयासिद्वः। अक्षणिकस्याश्रयस्यासम्भवादप्रतीतत्वाद्वा। प्रतीति र्हि प्रत्यक्षेणानुमानेन विकल्पमात्रेण वा स्यात्। प्रथमपक्षद्वये साक्षात्पारम्पर्य्येण वा स्वप्रतीतिलक्षणार्थकारित्वे मौलः साधारणो हेतुः। व्यापकानुपलम्भश्च स्वरूपासिद्वः स्यात्। अर्थक्रियाकारित्वे क्रमाक्रमयोरन्यतरस्यावश्यम्भावात्। अन्तिमपक्षे तु न कश्चिद्वेतुरनाश्रयः स्यात् विकल्पमात्रसिद्वस्य धर्म्मिणः सर्व्वत्र सुलभत्वात्। अपि च तत् कल्पनाज्ञानं प्रत्यक्षपृष्ठभावि वा स्यात्, लिङ्गजन्म वा, संस्कारजं वा, सन्दिग्धवस्तुकं वा, अवस्तुकं वा। तत्राद्यपक्षद्वये ऽक्षणिकस्य सत्तैवाब्याहता कथं वाधकावतारः। तृतीये तु न सर्व्वदा ऽक्षणिकसत्तानिषेधः। तदर्पितसंस्काराभावे तत् स्मरणायोगात्। चतुर्थे तु सन्दिग्धाश्रयत्वं हेतुदोषः। पञ्चमे च तद्विषयस्याभावो न तावत् प्रत्यक्षतः सिध्यति। अक्षणिकात्मनः सर्व्वदैव त्वन्मते ऽप्रत्यक्षत्वात्। न चानुमानतस्तदभावः प्रतिबद्वलिङ्गानुपलम्भादित्याश्रयासिद्विस्तावदुद्वता। एवं दृष्टान्तोपि प्रतिहन्तव्यः॥&lt;/p&gt;</description>
    </item>
    <item>
      <title>जातिनिराकृति</title>
      <link>https://vishvAsa.github.io/tipiTaka/shAstrapiTaka/pramANa/jAtinirAkRti/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/jAtinirAkRti/</guid>
      <description>&lt;p&gt;जातिनिराकृति&#xA;नमो मञ्जुश्रिये॥&lt;/p&gt;&#xA;&lt;p&gt;मुग्धाङ्गुलीकिसलयाङ्घ्रिसुवर्णकुम्भाद्&#xA;वान्तेन कान्तिपयसा घुसृणारुणेन।&lt;br&gt;&#xA;यो वन्दमानमभिसिञ्चति धर्मराज्ये&#xA;जागर्तु यो हितसुखाय स मञ्जुनाथः॥&lt;/p&gt;&#xA;&lt;p&gt;सुहृदामनुरोधेन यथामति यथास्मृति।&lt;br&gt;&#xA;ह्रियं विहाय लिख्यन्ते वादस्थानानि कानिचित्॥&lt;/p&gt;&#xA;&lt;p&gt;तत्र तावदादौ जातिवाद एव निराक्रियते। इह यद्वस्तुनो भेदाभेदाभ्यामभिधेयं न भवति तद्वस्तु न भवति। यथा व्योमकमलम्। न च वस्तुनो भेदाभेदाभ्यामभिधेयं सामान्यमिति। व्यापकानुपलब्धिः। न तावदयमसिद्धो हेतुः। न हि व्यक्तिभ्यो भिन्नमभिन्नं वा सामान्यं शक्यमभिधातुम्। उभयथाप्यसामान्यात्मतास्वभावप्रसङ्गात्। तथा हि यदि तावद्व्यक्तिभ्योऽर्थान्तरमेव सामान्याभिमतं वस्तु तदा कथं तत्तासां सामान्यं नाम। यत् खलु यतोऽर्थान्तरं न तत्तस्य सामान्यम्। यथा गोरश्वः। अर्थान्तरं च गोर्गोत्वमिति। विरुद्धव्याप्तोपलम्भः। ननु च व्यक्तिभ्योऽर्थान्तरं च स्यात् सामान्यं च तासामिति। न विरोधमिह पश्यामः। न चैतन्मन्तव्यम्। अर्थान्तरं चेदर्थान्तरस्य सामान्यं सर्वं सर्वस्य सामान्यं स्याद्विशेषाभावादिति। यद्धि खल्वेकं वस्त्वनेकत्र समवेतं तत्तदीयं सामान्यम्। गोषु चाश्वो न समवेत इति कथमसौ गवां सामान्यं स्यादिति कुतो विशेषाभावः। तदयमनैकान्तिको हेतुः कथमिष्टसिद्धये पर्याप्नुयात्। तदेतदपि बालप्रलापमनुहरति। स हि विशेषो बुद्धिमता वक्तव्यो यः सामान्याभिमतपदार्थमात्रभावी सन्नसंकरेण व्यवस्थामुपपादयेत्। अयं चानेकार्थसमवायः संख्यासंयोगकायद्रव्यादिष्वप्यस्तीति तान्यपि सांख्यादिसंमतानि सामान्यानि स्युः। अथैवं मन्येथाः। सत्यप्यनेकार्थसमवाये यदेव समानज्ञानाभिधानप्रवृत्तिनिमित्तं तदेव सामान्यं नान्यत्। समानानां हि भावः सामान्यम्। भवतोऽस्मादभिधानप्रत्ययावितिभावः। तदाह। &amp;hellip;&amp;hellip;&amp;hellip;..( ) समानज्ञानाभिधानप्रसवात्मिका जातिरिति ( )। एतदपि स्वप्रक्रियामात्रप्रदीपनम्। तथा ह्यत्र विकल्पद्वयमुदयते। किं ते स्वरूपेण समानाः [ 2b ] &amp;hellip;&amp;hellip;.( ) तोरुत्पन्नायेषु तत्सामान्यं तथाविधबोधाभिधानप्रवणम्। आहोस्विदसमाना एवेति। तत्र यदि ते स्वत एव समानाः संमाने ज्ञानाभिधान &amp;hellip;..( ) मेव प्रवर्तयिष्यन्ति। किं तत्र सामान्येनार्थान्तरेण। तथा च तदसामान्यमेव। तद्बलेन समानयोर्ज्ञानाभिधानयोरप्रवृत्तेः॥&lt;/p&gt;</description>
    </item>
    <item>
      <title>न्यायप्रवेशप्रवृत्तिः</title>
      <link>https://vishvAsa.github.io/tipiTaka/shAstrapiTaka/pramANa/nyAyapraveshapravRttiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/nyAyapraveshapravRttiH/</guid>
      <description>&lt;p&gt;हरिभद्रसूरिकृता&#xA;न्यायप्रवेशप्रवृत्तिः।&lt;br&gt;&#xA;श्रीसर्वज्ञाय नमः॥&lt;/p&gt;&#xA;&lt;p&gt;सम्यग्ज्ञानस्य वक्तारं प्रणिपत्य जिनेश्वरम्।&lt;br&gt;&#xA;न्यायप्रवेशकव्याख्यां स्फुटार्थां रचयाम्यहम्॥&lt;/p&gt;&#xA;&lt;p&gt;रचितामपि सत्प्रज्ञैर्विस्तरेण समासतः।&lt;br&gt;&#xA;असत्प्रज्ञोऽपि संक्षिप्तरुचिः सत्त्वानुकम्पया॥&lt;/p&gt;&#xA;&lt;p&gt;तत्र च-&#xA;साधनं दूषणं चैव साभासं परसंविदे।&lt;br&gt;&#xA;प्रत्यक्षमनुमानं च साभासं त्वात्मसंविदे॥&lt;/p&gt;&#xA;&lt;p&gt;इत्यादावेव श्लोकः। आहास्य किमादावुपन्यास इति। उच्यते। इह प्रेक्षापूर्वकारिणः प्रयोजनादिशून्ये न क्वचित्प्रवर्तन्त इत्यतोऽधिकृतशास्त्रस्य प्रयोजनादिप्रदर्शनेन प्रेक्षावतां प्रवृत्त्यर्थमिति। शास्त्रार्थकथनकालोपस्थितपरसंभाव्यमानानुपन्यासहेतुनिराकरणार्थं च न्यायप्रवेशकाख्यं शास्त्रमारभ्यते इत्युक्ते संभवत्येवंवादी परः- नारब्धव्यमिदं प्रयोजनरहितत्वात् उन्मत्तकवाक्यवत्। तथा निरभिधेयत्वात् काकदन्तपरीक्षावत्। तथा असंबद्धत्वात् दश दाडिमानि षडपूपाः कुण्डमजाजिनं पललपिण्डं सर कीटिकेत्यादिवाक्यवत्। तदमीषां हेतूनामसिद्धतोद्भावयिषया प्रयोजनादिप्रतिपादनार्थमादौ श्लोकोपन्यास। अयं चाभिधेयप्रयोजने एव दर्शयति साक्षात् संबन्धं तु सामर्थ्येन। यथा चैतदेवं तथा सुखप्रतिपत्त्यर्थमेवमेव लेशतो व्याख्याय दर्शयिष्यामः॥&lt;/p&gt;</description>
    </item>
    <item>
      <title>न्यायबिन्दु प्रकरणकारिका</title>
      <link>https://vishvAsa.github.io/tipiTaka/shAstrapiTaka/pramANa/nyAyabindu_prakaraNakArikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/nyAyabindu_prakaraNakArikA/</guid>
      <description>&lt;p&gt;न्यायबिन्दु प्रकरणकारिका&#xA;सूत्रपाठः&#xA;१ प्रथमः प्रत्यक्षपरिच्छेदः&#xA;१ सम्यग्ज्ञानपूर्विका सर्वपुरुषार्थसिद्धिरिति तद्वयुत्पादयते।&lt;br&gt;&#xA;२ द्विविधं सम्यग्ज्ञानम्।&lt;br&gt;&#xA;३ प्रत्यक्षम्, अनुमानं चेति।&lt;br&gt;&#xA;४ तत्र प्रत्यक्षं कल्पनापोढमभ्रान्तम्।&lt;br&gt;&#xA;५ अभिलापसंसर्गयोग्यप्रतिभासप्रतीतिः कल्पना&#xA;६ तया रहितं तिमिराशुभ्रमणनौयानसम्भ्रमाद्यनाहितविभ्रमं ज्ञानं प्रत्यक्षम्।&lt;br&gt;&#xA;७ तच्चतुर्विधम्।&lt;br&gt;&#xA;८ इन्द्रियज्ञानम्। (१)&#xA;९ स्वविषयानन्तरविषयसहकारिणेन्द्रियज्ञानेन समनन्तरप्रत्ययेन जनितं तन्मनोविज्ञानम्। (२)&#xA;१० सर्वचित्तचैत्तानामात्मसंवेदनम्। (३)&#xA;११ भूतार्थभावनाप्रकर्षपर्यन्तजं योगिज्ञानं चेति। (४)&#xA;१२ तस्य विषयः स्वलक्षणम्।&lt;br&gt;&#xA;१३ यस्यार्थस्य सन्निधानासन्निधानाभ्यां ज्ञानप्रतिभासभेदस्तत्स्वलक्षणम्।&lt;br&gt;&#xA;१४ तदेव परमार्थसत्।&lt;br&gt;&#xA;१५ अर्थक्रियासामर्थ्यलक्षणत्वाद् वस्तुनः।&lt;br&gt;&#xA;१६ अन्यत् सामान्यलक्षणम्&#xA;१७ सोऽनुमानस्य विषयः।&lt;br&gt;&#xA;१८ अत्देव च प्रत्यक्षं ज्ञानं प्रमाणफलम्।&lt;br&gt;&#xA;१९ अर्थप्रतीतिरूपत्वात्।&lt;br&gt;&#xA;२० अर्थसारूप्यमस्य प्रमाणम्।&lt;br&gt;&#xA;२१ तद्वशादर्थप्रतीतिसिद्धरेति।&lt;br&gt;&#xA;इति प्रथमः प्रत्यक्षपरिच्छेदः॥&lt;/p&gt;</description>
    </item>
    <item>
      <title>न्यायबिन्दुटीकाटिप्पणी</title>
      <link>https://vishvAsa.github.io/tipiTaka/shAstrapiTaka/pramANa/nyAyabinduTIkATippaNI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/nyAyabinduTIkATippaNI/</guid>
      <description>&lt;p&gt;आचार्यधर्मोत्तरकृताया न्यायबिन्दुटीकायाः टिप्पणी ।&lt;br&gt;&#xA;सर्व एव हि विशिष्टो जनः शास्त्रारम्भे स्वेष्टदेवतास्तुतिं कृतवान्। तथायमेवार्यधर्मोत्तरः। सदाचारानुवृत्तिमात्मनः ख्यापयन्स्वेष्टदेवतास्तुतेश्च पुण्योपचयं ततश्च शास्त्रस्याविप्ते परिसमाप्तिं व्याख्यायाः श्रोतृणं स्तुतिपुरःसरया प्रवृत्त्या पुण्यातिशयोत्पादनात्पारार्थ्यं चालोच्य बुद्धस्य भगवतः स्तुतिमारब्धवान् जयन्तीत्यादि। अनेन श्लोकेन बुद्धस्य भगवत एव पूजा स्तोत्रतः। नान्येषां निर्दिष्टगुणोद्भवात्। स्तोत्रमपि स्वपरार्थसंपत्त्यै संभवतीति। पूर्वं स्वार्थसंपदं भगवतो दर्शयति जयन्ति जातिव्यसनेत्यादिना सुगतपर्यत्तेन मनस्तमस्तानवेत्यादिना परार्थसंपदम्। जयन्ति जयं कुर्वन्ति वाच इति संबन्धः। कस्य वाच इत्याह। सुशब्दोऽत्र शोभनेऽतिशयेऽपुनरावृत्तौ च वर्ततेऽनेकार्थत्वान्निपातानाम्। तदयमर्थः। शोभनं गतः सुगतः सुचरितवत्। अतिशयेन गतः सुगतः सुपरिपूर्णघटवत्। अपुनरावृत्या गतः सुगतः प्रदीपवत्। किंविशिष्टस्य तस्येत्याह रागाद्यरातेरिति। रागशक्तिरादौ स आदिर्येषां द्वेषादीनां ते रागादयो भवत्ति क्लेशाः। तेषा मरातिः शत्रुः। यतो भगवता सर्वक्लेशा निःशेषं निर्दग्धा यत एव रागाद्यरातिर्भगवानत एव जगतस्त्रैधातुकजीवलोकस्य विजेता। अनेन स्वार्थसंपत्सोपाया दर्शिता। किंविशिष्टस्य जगतो विजेतुरित्याह जातिव्यसनेत्यादि। व्यसनमनर्थसंजननम्। जातौ व्यसनमिति सप्तमीति योगविभागात्समासः। तत्राभिलाष इति यावत्। देवोऽहं स्यां मनुष्योऽहं स्यामित्यभिलाषः। यद्वा विविधमनेकप्रकारेणास्यते क्षिप्यत इति व्यसनम्। सामान्येन कर्मसाधनम्। पश्चाज्जातिशब्देन विशेषणसमासः। जातिरेव व्यसनम् । जात्या व्यसनं विशिष्यते। तेन जातिशब्दस्य विशेषणत्वात्पूर्वनिपातः। जातिव्यसनस्य प्रबन्धः प्रवाहः। तस्य प्रसूतिः प्रसवमुत्पत्तिः। तस्या हेतुः कारणं जगत्तस्य जगतो विजेतुरिति। तत्रायं समुदायार्थः। यस्माच्छोभनादिना गतो भगवानत एव रागाद्यारतिः यत एव निर्दग्धक्लेशोऽतो जगतो विजेतेति। किंविशिष्टा वाचो जयत्तीत्याह मनस्तम‍इत्यादि। मनसो विकल्पविज्ञानस्य। तृष्णाविद्या तम एव। तम इति कृत्वा न गमतया तमोऽन्धकारो घटादिप्रतिबन्धं करोति तथाविद्यापि विपरीतग्राहितया प्रतिबन्धं करोति। तनोर्भावस्तानवम्। इगत्ताच्च लधुपूर्वादित्यण्। मनस्तमसि तानवं षष्ठीसमासो वा वचनप्रमाथो द्रष्टव्यः। मनस्तमस्तानवमादधानास्तनुत्वं कुर्वानाः सकलजनस्य श्रुतिचित्ताभावनाक्रमेण सुगतस्य वाचः सूत्राभिधर्मविनयत्रिपिटकस्वभावा जयत्ति। जयः पुनस्तासां तीर्थिकशास्त्राभिभवलक्षणः। यस्माद्भगवत्प्रवचने प्रमाणपरिच्छिन्न उपायो विमुक्तिलक्षण उपेयश्च निर्दिश्यते तेषां चागम उपायोपेययोः प्रमाणरहितत्वात्ततो भगवत एव वाचो जयत्ति नान्येषामिति भगवतः स्तुतिः।&lt;br&gt;&#xA;सम्यग्ज्ञानेत्यादिना विनीतदेवव्याख्यां दूषयति यतोऽभिधेयस्यैव प्रयोजनं न सम्यग्ज्ञानव्युत्पत्तेः शास्त्रप्रयोजनस्य प्रयोजनम्। सर्वपुरुषार्थसिद्धिर्व्युत्पत्तेः सम्यग्ज्ञानपरिज्ञानस्यैव प्रयोजनम्। सर्वपुरुषार्थसिद्धिः प्रयोजनं येन स्यात्प्रयोजनप्रयोजनं तेन च प्रयोजनप्रयोजनमाख्यातमिति दूषितं सामर्थ्यात्। अथ कस्मात्प्रकरणस्याभिधेयप्रयोजनमि त्येवमुक्तं न पुनः प्रकरणस्य शरीरप्रयोजनमित्याह द्विविधं हीत्याहि। यतो द्विविधं प्रकरणस्य शरीरं प्रकरणस्य स्वभावः तस्मादभिधेयेति विशेषणं कृतम्। ननु यथाभिधेयस्य प्रयोजनं चिन्त्यते तथा शब्दस्यापि किमिति न चिन्त्यत इत्याह तत्रेत्यादि। तत्प्रतिपत्त्य इत्यभिधेयप्रतिपत्तये। संदर्भो रचनाविशेषः। अपिशब्दादर्थसंदर्भोऽपि गृह्यते। परीक्षेति परीक्ष्यतेऽनयेति परीक्षा शास्त्रमुच्यते। अनेनेत्यादिवाक्येन। यस्मादित्यादिना समुदापार्थं दर्शयति अत्रेत्यादिवाक्येन। ननु च यत्राभिधेयप्रयोजनं प्रेक्षावतां प्रवृत्तावङ्गं तथा संबन्धादीन्यपि। अतस्तानि किमिति न कथ्यन्त इत्याह अस्मिन्नभिधेयप्रयोजने कथिते तान्यपि सामर्थ्यात्कथितानि भवन्तीत्यर्थः। अभिधेय एव भागोंऽशः संबन्धादिराशेः। तस्य प्रयोजनं कथयतीत्यर्थः। तद्दर्शयति। अभिधेयप्रयोजनमेव साक्षाद्वाच्यतया निर्दिश्यते अभिधेयादीनि तु तद्विशेषणतया। चोदकेन प्रधानवाच्यतयाभिधेयादीन्यिपश्यता चोदितम्। सामर्थ्यायाततया प्ररिहृतं सिद्धान्तवादिना। न चैकेन वाक्येनार्थत्रयं साक्षाच्छक्यते दर्शयितुमिति दर्शयति नत्विदमित्यादि। एकं त्वित्यादि वाक्यं प्राधान्येनैकं वददभिधेयव्युत्पत्तिप्रयोजनसंबन्धार्थत्रयं प्रतिपादयति तत्र तदित्यादिना। अपोद्वारेणावयवार्थं दर्शयति तत्रेत्यादिवाक्ये। ननु च तद्युत्पत्तिः क्रियत इत्येवं युज्यते वक्तुं किमिति तद्युत्पाद्यत इति णिचा निर्देश इति। तत्फलमाह प्रयोजनं चात्रेत्यादि। अत्रेति प्रकरणे वक्तुरिति शास्त्रकर्तुः श्रोतुश्च प्रकरणकरणश्रवणव्यापारस्य प्रयोजनं चिन्त्यते। यस्माद्द्वयोरपि वक्तृश्रोत्रोस्तत्र प्रकरणे प्रकरणकरणश्रवणाख्यो व्यापारौ स्तः। किमिति पुनस्तयोः करणश्रवणयोः प्रयोजनं चिन्त्यत इत्याह तथाहीत्यादि। तत आचार्येणेत्यादिना द्वयोर्व्यापारस्य प्रयोजनं दर्शयति यस्मादनेन सम्यग्ज्ञानं व्युत्पाद्यत इत्यत्र वाक्ये व्युत्पत्तिक्रियानिष्पत्तौ करणश्रवणक्रियाद्वयकर्तव्यतया प्रविष्टम्। तच्च व्युत्पत्तिकरणं शास्त्रकारस्यैव नान्यस्येति णिचा निदर्शितम्। यस्मात्सम्यग्ज्ञानं व्युत्पाद्यमानाञ्शिष्यान्प्रेरयति व्युत्पादितं सम्यग्ज्ञानं व्युत्पद्यध्वमित्यात्मानं व्युत्पादकं कर्तुमारब्धं प्रकरणम्। तस्माद्वक्तुरेव करणव्यापारस्य प्रयोजनं व्युत्पादनं न भाजनादीनाम्। यद्यपि तैर्विना व्युत्पादनं न भवति तथापि न तानि व्युत्पादकानि तेषां शिष्यविषये प्रेरकत्वाभावात्। शिष्यैश्चेत्यादि यस्माच्छिष्या आचार्यप्रयुक्तां व्युत्पत्तिमात्मनः संबन्धिनीं कर्तुमिच्छत्ति यतस्ते प्रचोद्यास्तस्मात्तत्प्रकरणं तैः श्रूयत इति श्रवणस्य प्रयोजनं व्युत्पादनम्। एतच्चार्थद्वयं णिचा प्रतिपादितम्। अन्यथासाधरणव्यापारो वक्तुर्व्युत्पत्तौ न दर्शितः स्यात् शिष्याणं च श्रवणव्यापारश्च। यस्मात्सर्व एवं प्रयोजकपरतन्त्रो भवति असति णिचि शिष्या अप्रयोज्याः ये चाप्रयोज्याः ते स्वतन्त्राः स्वतन्त्राणां चाचार्यप्रयुक्तां व्युत्पत्तिमनिच्छतां श्रवणभावात्कथं श्रवणव्यापारस्य प्रयोजनं चिन्त्यत इति स्थितम्। ननु च यथाभिधेयव्युत्पादनप्रयोजनयोरपोद्धारेण प्रतिपादकपदं कथं संबन्धस्यापि किमिति न कथितमित्याह संबन्धप्रदर्शनपदं त्वित्यादि। अयमेव प्रकरणविशेषो लघूपायतया वक्ष्यमाणया नीत्योपायो व्युत्पादनमुपेयम्। उपायोपेयसंबन्धश्च कार्यकारणसंबन्ध एव। स च प्रतीयत इति न पदान्तरेण कथितः। तथा चोक्तं शास्त्रं प्रयोजनं चैव। संबन्धस्याश्चयादुक्तौ तदुक्त्यन्तर्गतः। तेन भिन्नो नोक्तः प्रयोजनादिति।&lt;br&gt;&#xA;एवमादिवाक्येनाभिधेयप्रयोजनादौ कथिते सति प्रामाणिकानां प्रवृत्तौ तदसंगतमेवेति मन्यमानश्चोदयति नन्वित्यादिना। एवं मन्यते। यो हि प्रामाणिकः स प्रमाणे प्रवर्तते। न चादिवाक्ये प्रयोजनादिना कथितेन शास्त्रश्रवणात्प्राग्वर्तते शास्त्रं आदिवाक्यस्याप्रामाण्यात्। अप्रामाण्यं चार्थेन सहासंबन्धाच्छब्दस्य। एतैरित्यभिधेयादिभिः। आरम्भप्रदेशोक्तैरिति प्रकरणस्यैकदेशोक्तैरादावुक्तैरित्यर्थः। उक्तेष्वित्यादि। एवं मन्यते। यद्यस्याप्रमाणं प्रयोजनप्रतिपादकमादिवचनं तथापि शास्त्रादौ प्रतिपादनीयं अर्थसंशयजननार्थम्। यो हि सम्यग्ज्ञानार्थी स तथाभूत शास्त्रकर्तुरादिवाक्यं श्रुत्वा तत्र संशेते संशयाच्च प्रवर्तत इति तात्पर्यम्। अत एवेति यत एवादिवाक्येनार्थसंशयः संशयाच्च प्रवृत्तिरत एव शास्त्रकारेणैव युज्यते वक्तुं नाख्यानकर्त्रेति। तेन यदुक्तं केनचिद्याख्यानकारा एव प्रयोजनादीनि प्रतिपादयिष्यन्तीति तत्प्रत्युक्तम्। उत्पश्याम इत्यादिनैतद्दर्शयति। यद्यपि प्रमाणं नास्ति महता प्रबन्धने शास्त्रकरणात्संभाव्यत इत्यर्थः। ननु च बाधकसाधकप्रमाणाभावात्सम्यग्ज्ञानव्युत्पत्त्यथी विनाप्यादिवचनेन संशयानस्तत्र प्रवर्तत इति किमादिवाक्येन तत्रोक्तेनेत्याह अनुक्तेष्वित्यादि। एवं मन्यते। यो ह्यमूढस्तं प्रति न कर्तव्यमेव। यो हि काकदत्तपरीक्षादिशास्त्रं दृष्ट्वा प्रयोजनादिरहितं अत्राप्यप्रयोजनादीन्संभावयन्ननर्थं संशेते अनर्थसंशयाच्च न प्रवर्तते तं प्रत्येतत्कथनस्य प्रयोजनम् । कथिते च वचने शास्त्रकारेण तदनुरोधाद्वचनादर्थसंशयो जायते ततः प्रवर्तत इत्यर्थः। अनर्थसंशयो यैः कारणैर्भवति तन्निदर्शयति निष्प्रयोजनमित्यादिना। अतो वा प्रकरणदन्यस्य प्रकरणस्य लघुतरोपायतां संभाव्यास्य प्रकरणस्यासारतया अनुपायता स्यादित्यर्थः।&lt;br&gt;&#xA;एवं समुदायेन वाक्यस्यं तात्पर्यं व्याख्यायावयवार्थं दर्शयितुमाह अविसंवादकमित्यादि। अविसंवादकं ज्ञानं सम्यग्ज्ञानमिति ब्रुवता टीकाकृतार्थावबोधकं ज्ञानं मीमांसकपरिकल्पितमर्थदर्शनं च चार्वाकोपकल्पितमथापि विपरीतं ज्ञानं कैश्चित्परिकल्पितं सम्यक्त्वेन तन्निरस्तं सर्वं एतेषां सम्यग्ज्ञानलक्षणाभावात्। यथा च न तानि सम्यग्ज्ञानानि तथा स्वयं टीकायामपहस्तितानि। एकस्मिन्नेवार्थे त्रयाणां ज्ञानानां प्रदर्शकप्रवर्तकप्रापकभेदेन प्रामाण्यमिष्टं परेण। तन्निराकर्तुमाह प्रदर्शिते चार्थ इत्यादि। प्रदर्शिते चार्थ प्रथमेन दर्शकेन ज्ञानेन यद्द्वितीयं ज्ञानं तत्रैवार्थे पुरुषस्य प्रवर्तकं तृतीयमपि तत्रैवार्थे प्रापकं ततो नाद्यादधिकं प्रापणयोग्यीकरणेनेति तदेव प्रमाणम्। अमुमेवार्थं समर्थयति तथाहीत्यादिना। न जनयन्नोत्पादयदर्थं स्वहेतोरेवार्थस्योत्पन्नत्वात्। अनेन प्रवर्तकात्प्रापकस्याभेदो दर्शितः। प्रवर्तकस्यापि प्रदर्शकादभेदं दर्शयितुमाह। यत्प्रदर्शकमादावुत्पन्नमर्थे ज्ञानं तदेव प्रवृत्तिविषयं करोति प्रवृत्तिविषययोग्यीकरोतीत्यर्थः। न तु द्वितीयं ज्ञानं आद्येनैव प्रवृत्तिविषययोग्यीकृतत्वात्। अपिशब्दः पूर्वापेक्षः। अत एवेत्यादिना आचार्यग्रन्थे स्वमतं संवादयति। कुतोऽयं लभ्यते यदा प्रथमं दर्शयत्येव न प्रवर्तयति न प्रापयति। द्वितीयमपि प्रवर्तयत्येव न प्रापयति। एवं सत्यन्यत्प्रदर्शकप्रमाणं अन्यत्प्रवर्तनादिकफलम्। न चैवम्। तस्माद्युक्तमुक्तम्। ननु च यद्यप्यर्थाधिगतिरेव प्रमाणफलं तथापि यावदुत्तरे प्रवर्तकप्रापकज्ञाने न भवतस्तत्रार्थे तावन्न प्रमाणव्यापारपरिसमाप्तिरित्याह अधिगत इत्यादि। एवं मन्यते। अधिगते चार्थे समाप्तः प्रमाणव्यापार इति तयोः प्रामाण्ये कर्तव्येऽनुपयोगित्वम्। अतोऽप्रमाणे ते। कथं समाप्तः प्रमाणव्यापारः को वासावित्याह। स्वव्यापारः स्वविषयनिश्चयजनकत्वं नाम। स च निश्चयः प्रथमया चार्थाधिगत्वा कृत इति समाप्तो व्यापारस्तावतैव पुरुषस्य प्रवृत्तेः । अतो द्वितीयादीनामत्रैवार्थेऽधिको व्यापारो नास्तीति। अधिगतगन्तृत्वादप्रामाण्यमित्यर्थः। प्रवर्तितः पुरुष इति प्रवर्तनयोग्यत्वात्प्रवर्तित इत्युच्यते प्रापणयोग्यत्वात्प्रापितः। एवं सामान्येन संवादकं सम्यग्ज्ञानं प्रतिपाद्य विशेषेण च प्रत्यक्षानुमाणे स्वव्यापारं कुर्वती सम्यग्ज्ञाने भवत इति दर्शयन्नाह तत्र योऽर्थ इत्यादिना। तत्र तयोर्मध्ये प्रत्यक्षस्य व्यापारं दर्शयति। दृष्टत्वेन ज्ञातो दृष्टत्वेन निश्चितः। विकल्पेनानुगम्यत इति तत्पृष्ठभाविना विकल्पेनावसीयते। एतदुक्तं भवति। प्रतिभासमानार्थव्यवसायं कुर्वत्प्रत्यक्षं प्रमाणं संवादकमित्यर्थः। अनुमानं त्वित्यादिना अनुमानस्य प्रवृत्तिविषयं दर्शयति। लिङ्गदर्शनं लिङ्गज्ञानम्। तच्च वह्न्यव्यभिचारिधूमनिश्चयनं सामन्येन साध्याविनाभावि च स्मरणज्ञानम्। यथा धूमं प्रत्यक्षेण गृहीत्वा सर्वत्रायं वह्निज इति स्मरणं तस्मात्लिङ्गज्ञानान्निश्चिन्वत्प्रवृत्तिविषयं दर्शयति। तदनुमानं विशिष्टसंबन्धेन यदुदेति ज्ञानं यथात्रत्यो धूमो वह्निज इति ज्ञानम्। एतदुक्तं भवति। प्रत्यक्षस्य स्वविषयनिश्चयजननव्यापारोऽभिन्नः। अनुमानस्य तु लिङ्गदर्शनात्स्वविषये निश्चयात्मनोत्पत्तिरेव निश्चयव्यापार इति। तथा चेत्यादिना अनयोर्दर्शितं व्यापारं स्पष्टयति। अत एते प्रमाणे। नान्यद्विज्ञानमित्येवं ब्रुवतैते एव सम्यग्ज्ञाने नान्यानि शब्दादीनि तेषां नियतार्थानुपदर्शकत्वादिति सम्यग्ज्ञानस्य प्रवृत्तिः दर्शिता। यथैते प्रमाणे संशयादिज्ञानं न तथा प्रमाणम्। प्राप्तुं शक्यमित्यादिना दर्शयति। एतदुक्तं भवति। यथा प्रत्यक्षानुमाने स्वेन स्वेन प्रमाणेनोपदर्शितार्थस्य प्रापके न तथा संशयविपर्ययज्ञाने तथाभूतस्यार्थस्याभावादिति।&lt;br&gt;&#xA;ननु च मा भूत्संशयविपर्ययज्ञानयोः प्रामाण्यं तथाभूतस्यार्थस्यासत्त्वादिति यत्पुनरिह कूपे जलमिति ज्ञानं तत्प्रमाणान्तरं किमिति न भवति न तावत्प्रत्यक्षं तत्र जलस्य परोक्षत्वात्। नाप्यनुमानं लिङ्गाभावात् । नापि संशयनूपं उभयांशाभावात्। नापि विपरीतं विपरीतार्थाभावात्। इत्याशङ्क्याह सर्वेण चालिङ्गजेनेत्यादि। एवं मन्यते। यद्यपि साक्षात्संशयज्ञानं न प्रतीयते यस्तु संशयः विकल्पकस्य ज्ञानस्य इह कूपे जलमित्येवंजातीयस्य तथापि नियामकं लिङ्गमत्तरेण तदप्रमाणं नियतार्थपरिच्छेदात्। ततश्चायमर्थः स्यात्कदाचित्कूपे जलमिति यच्चैवंनूपं तत्संशयज्ञानमेवेत्यप्रमाणम्। यत्पुनस्तत्र प्रवृत्तेन कदाचिज्जलं लभ्यते तज्ज्ञानान्तरादिति विनिश्चयटीकायां प्रतिपादितम्। ननु च यद्यपि संशयादीनामुपदर्शितार्थस्य प्रापकत्वं नास्ति किं तानि न व्युत्पाद्यन्त इत्याह अर्थक्रियार्थिभिश्चेत्यादि। पुरुषार्थसिद्धावनुपयोगादित्यभिप्रायः। ननु च यद्युपदर्शितार्थप्रापणात्प्रमाणं सम्यग्ज्ञानं शुक्लशङ्खे पीतज्ञानं कुञ्चिकाविवरे मणिप्रभायां मणिज्ञानं अर्धरात्रे मध्याह्नकालवस्तुग्राहि स्वप्रज्ञानं च प्रमाणं प्राप्नोतीत्येभिरुपदर्शितस्यार्थमात्रस्य प्राप्तेस्ततश्च सम्यग्ज्ञानमित्याशङ्क्याह अर्थाधिगमात्मकं हीत्यादि। एवं मन्यते। एभिरुपदर्शितस्यार्थस्य पीताकारस्य कुञ्चिकाविवरस्थस्य मणेर्नियतदेशस्य नियतकालस्य चार्धरात्रेऽप्रापणात् देशकालव्यतिरिक्तस्यावयवादेरभावात् अत एव तान्यप्रमाणान्येव न सम्यग्ज्ञानानीति। यदप्येतान्यभ्रान्तग्रहणस्य व्यावर्त्यानि तत्रैवाभ्रान्तग्रहणप्रस्तावे दर्शयितव्यानि तथापोह सम्यग्ज्ञानव्यावर्त्यप्रस्तावात्कथितानीत्यदोषः। ननु चेत्यादि। एवं मन्यते चोदकः। देशाकाराभ्यां नियतस्य प्राप्तुं शक्यत्वाद्भवत्वन्याकारस्यान्यदेशस्य च प्राप्तावप्रमाणम्। न त्वन्यकालस्य नियतकालस्य चाप्राप्तेः क्षणिकत्वाद्भावानाम्। ततश्च यथा सत्यनीले नीलज्ञानस्यान्यो ग्राह्यकालोऽन्यश्च प्राप्यकालः अथ कालभेदेऽपि प्रामाण्यं तथा स्वप्रज्ञानस्यार्धरात्रोपदर्शितमध्याह्नकालपुत्रप्रापणस्य प्रामाण्यं भविष्यतीति। नोच्यत इत्यादिना सिद्धान्तवादी त्वेवं मन्यते। सत्यं क्षणभेदेन वस्तुनो भेदोऽस्त्येव किं तु क्षणापेक्षया न प्रामाण्यलक्षणमुच्यते अपि तु संतानापेक्षया। ततश्च नीलादौ य एव संतानः परिच्छिन्नो नीलज्ञानेन स एव तेन प्रापितः। तेन प्रमाणं नीलज्ञानम्। न तथा स्थूलकालभेदेन प्रदर्शितस्य पुत्रस्य स्वप्रज्ञानम्। न प्राप्तिकालभेदेन संतानैक्याध्यवसायायोगात्। संतानगतमेकत्वं द्रष्टव्यमित्यनेन निश्चयप्रवृत्त्योर्हेतुहेतुमद्भावं दर्शयति। स च हेतुहेतुमद्भावः कथं भवति यदि संतानापेक्षया प्रामाण्यमवतिष्ठते न क्षणापेक्षयेति।&lt;br&gt;&#xA;सम्यग्ज्ञानं पूर्वं कारणं यस्याः। कथं पूर्वशब्दः कारणे वर्तत इत्याह कार्यादित्यादि। कारणशब्द एव कस्मान्न कृत इत्याह कारणशब्द इत्यादि। किमनन्तरकारणं ज्ञानं संभवति यदपेक्षया व्यवहितस्य ग्रहणार्थं पूर्वशब्दग्रहणं कृतमित्याह द्विविधमित्यादि ननु किमुच्यते अर्थक्रियानिर्भासं ज्ञानमनन्तरं कारणं नं हि तत्कारणज्ञानं किं तर्हि फलज्ञानम्। एवं तु युज्यते वक्तुं यत्साधननिर्भास्यनन्तरं ज्ञानमर्थक्रियानिर्भासज्ञानमुपजनयति तत्साधनज्ञानमनन्तरकारणमित्युच्यते। तदेवात्राभिप्रेतमर्थक्रियानिर्भासशब्देन। कथं। अर्थक्रिया या निर्भासः प्रतिबिम्बनं तदाकारज्ञानोत्पत्तिर्यस्मादनन्तरज्ञानात्तत्साधनज्ञानं तदर्थक्रियानिर्भासं साधनज्ञानम्। एवमत्रापि समासः कर्तव्यः। अथवार्थक्रियाज्ञानमेवानन्तरकारणं तत्प्रापितहेयोपादेयानुष्ठानव्यवहारपेक्षया प्रवर्तकमिति व्यवहितं साधननिर्भासज्ञानम्। यद्येवमनन्तरमेव किमिति न परीक्ष्यत इत्याह यत्रैव हीत्यादि। यत्रैव ज्ञानेऽर्थक्रियासमर्थवस्तुप्रवर्तके पुरुषस्य संदेहस्तदेव परीक्ष्यते न चानत्तरसाधनज्ञाने संदेहस्तदनत्तरं सुखदुःखप्रतिभासज्ञानोदयात्। तयोरनुभवे सति साधनज्ञानात्प्रवर्तितुं वा युज्यत इति न परीक्षाहं यद्वार्थक्रियानिर्भासस्यानया युक्त्या न परीक्षार्हत्वमिति।&lt;br&gt;&#xA;अर्थ्यत इत्यादि। अर्थ यच्ञायामित्यस्य कर्मणि घञ्। अर्यत इत्यपि द्रष्टव्यम्। उपलक्षणार्थत्वादस्यार्तेरौणादिकःस्थन्प्रत्ययः। हेयोर्थ इत्यादिना विनीतदेवस्य व्याख्या दूषिता। तेन ह्येवं व्याख्यातं अर्थशब्देन प्रयोजनमुच्यते पुरुषस्य प्रयोजनं दारुपाकादि। तस्य सिद्धिर्निष्पत्तिरिति। तच्चायुक्तं यस्मादर्थस्य दारुपाकादेर्न सम्यग्ज्ञानान्निष्पत्तिः। किं तर्हि स्वहेतोरेव वज्रपादेः। धर्मोत्तरव्याख्याने तु हेयोपादेयार्थविषया या सिद्धिरनुष्ठितिः सा सम्यग्ज्ञानपूर्विकेति न दोषः। अमुमेवार्थं दर्शयिष्यति हेयस्य च हानमनुष्ठानम्। ननु च हेयोपादेयाभ्यामन्योऽप्युपेक्षणीय अस्ति। तस्य किमिति न कथनमित्याह न च हेयेत्यादि। एवं मन्यते। सत्यं। अस्ति। किं तु तस्यानुपादेयत्वाद्वेयत्वमेवेति न पृथक्कथनम्। तेन यदुक्तं कैश्चिद्वेयोपादेययोः पुरुषार्थोपयोगित्वात्कथनं उपेक्षणीयस्य तद्विपर्ययान्न कथनमिति तत्प्रत्युक्तम्। अमुमेवार्थं व्याचष्टे। उत्तरेण ग्रन्थेन सर्वशब्द इत्यादिना टीकाकृतां व्याख्यां दूषयति। विनीतदेवशान्तभद्राभ्यामेवमाशङ्का व्याख्यातम्। कथमाशङ्कितम्। न तु सर्वा हानोपादानार्थसिद्धिः सम्यग्ज्ञानादेवापि तु मिथ्याज्ञानादपि काकतालीयेत्याशङ्का परिहृतम्। सत्यं अस्ति। किं त्वेवं व्याख्यायते। सर्वशब्दोऽयं प्रकारवाची। तेनायमर्थः सर्वपुरुषार्थसिद्धिः द्विप्रकारा हानोपादानार्थसिद्धिलक्षणा। लौकिकलोकोत्तरार्थसिद्धिलक्षणा सम्यग्ज्ञाननिबन्धना बाहुल्येनेति। तद्दूषितम्। यस्मात्सर्वशब्दोऽत्र द्रष्टव्यः कार्त्स्न्ये वर्तते सर्वं ब्रह्मणा सृष्टमिति। तेनायमर्थः यावती कृत्स्नार्थसिद्धिर्हानोपादानलक्षणा सर्वा सम्यग्ज्ञानादेव न मिथ्याज्ञानात् मिथ्याज्ञानादर्थप्राप्त्यसिद्धेरिति। अमुमेवार्थमनन्तरेण ग्रन्थेन दर्शयति। द्विप्रकारापीत्यादिना परव्याख्यां दर्शयति अपि त्वयमर्थ इत्यादिनात्मीषां व्याख्याम्। ततो यावद्ब्रूयादि त्यादिनोपसंहारव्याजेनैवशब्देन प्रयुक्तेनावधारणार्थवाचिना यावानर्थस्तावानेव सर्वशब्देन प्रयुक्तेन कृत्स्नार्थवाचिना भवतीति दर्शयति। ननु बहुव्रीहिणा पुरुषार्थसिद्धिरुच्यते तस्याः प्राधान्यात्तच्छब्देन संबन्धो युक्तो न सम्यग्ज्ञानस्येत्याह यद्यपीत्यादि। एवं मन्यते। शब्दार्थो हि द्विविधः शाब्दः प्रतिपाद्यश्च। शाब्दापेक्षया चोद्यं प्रतिपाद्यापेक्षया परिहृतम्। सम्यग्ज्ञानस्यैव व्युत्पाद्यतया प्रस्तुतत्वादितरस्याः सिद्धेस्तद्विपर्ययादिति। ननु च किमिदं ज्ञानस्य व्युत्पादनं किं ज्ञानस्योत्पादनमुत दोषापनयनमथ स्वनूपकथनमिति। न तावदुत्पादनमनेन प्रकरणेन क्रियते स्वहेतोरेवोत्पत्तेः। नापि दोषापनयनम्। न ह्यनेन प्रकरणेन दोषोऽपनेतुं शक्यते अकारकत्वादस्य नापि ज्ञापयितुमविद्यमानत्वाद्दोषस्य। नापि स्वनूपकथनं युज्यते निष्प्रयोजनत्वात्प्रकरणस्येत्याशङ्क्याह व्युत्पाद्यत इति विप्रतिपत्तिनिराकरणेनेति। एवं मन्यते। विप्रतिपत्तिनिराकरणद्वारेण सम्यग्ज्ञानस्वनूपं ज्ञाप्यतेऽनेन प्रकरणेनेति। वक्ष्यमाणलक्षणयुक्तं सम्यग्ज्ञानं नान्यलक्षणयुक्तमिति स्वनूपकथनम्। तामेव विप्रतिपत्तिं क्रमेण दर्शयति चतुःप्रकारा संख्यालक्षणेत्यादिना। तथेत्यादिना संख्याविप्रतिपत्तिनिराकरणं दर्शयति। अनेकप्रकारा पुनः सम्यग्ज्ञानस्य विप्रतिपत्तिः। तथा हि मीमांसकाः प्रत्यक्षानुमानशब्दोपमानार्थापत्त्यभावलक्षणं पदव्याख्यायुक्तं सम्यग्ज्ञानं मन्यत्ते। नैयायिकाश्चतुःसंख्यायुक्तं प्रत्यक्षानुमानशब्दोपमानलक्षणं मन्यत्ते। चार्वाकास्तु केचित्प्रत्यक्षमेवैकमिति। तन्निरासेन दर्शयति द्विविधमिति। ननु च सम्यग्ज्ञानस्य लक्षणे कथिते सति पश्चात्तद्भेदः प्रदर्शयितुं युज्यते इत्थंभूतलक्षणं सम्यग्ज्ञानं द्विविधमिति तत्किमित्यादावेव प्रदर्शितमित्याह व्यक्तिभेदे चेत्यादि। एवं मन्यते। सत्यमेवमेव किं तत्र संख्याभेदेऽकथिते सम्यग्ज्ञानस्य लक्षणमेव न शक्यते कथयितुं यतः प्रत्यक्षस्यान्यत्लक्षणमनुमानस्य चान्यत्। संख्याभेदे तु कथिते लक्षणं प्रतिनियतं शक्यते कथयितुमित्यतो लक्षणाङ्गमेवादौ संख्याभेदकथनमिति। ननु च प्रत्यक्षमनुमानं चेति निर्देशाद्द्विविधमिति लब्धम्। किमर्थं द्विविधग्रहणम्। उच्यते। द्विविधमेव सम्यग्ज्ञानमित्यवधारणार्थं तेनैकत्रिचतुरा संख्या निरस्ता स्यात्। असति द्वित्वकथने प्रत्यक्षानुमाने तावत्संभवतोऽन्यान्यपि प्रमाणानि भविष्यत्तीति स्यादाशङ्का। प्रतिगतमक्षमित्यादिना गतिसमासं दर्शयति। अक्षमक्षं प्रति प्रत्यक्षमित्यव्ययीभावसमासः कस्मान्न प्रदर्श्यतेऽयं समासः। यतोऽव्ययीभावश्चेन्नपुंसकलिङ्गता स्यात्प्रत्यक्षस्य। ततश्च प्रत्यक्षा बुद्धिः प्रत्यक्षो घट इति न स्यात्। इदमेव स्यात्प्रत्यक्षं ज्ञानं प्रत्यक्षं कुण्डं चेति। गतिसमासे तु सर्वलिङ्गता भवति। ननु च प्रतिगतमक्षमित्यस्यां व्युत्पत्तावक्षाश्रितस्यैवेन्द्रियज्ञानस्य प्रत्यक्षशब्दवाच्यता स्यात् न योगिज्ञानादेः तेषामक्षानाश्रयादित्याशङ्क्याह अक्षाश्रितत्वं चेत्यादि। एकार्थसमवेतमित्येकस्मिन्निन्द्रियज्ञाने समवेतमक्षाश्रितत्वमर्थसाक्षात्कारित्वं च संबद्धमित्यर्थः। सानूप्यलक्षणामि त्यनेनार्थसानूप्यलक्षितं ज्ञानमेवोच्यते। तन्न सानूप्यमात्रम्। अन्यथा विनूपात्लिङ्गादनुमेये ज्ञानमिति विरुध्यते। अत्रापि पश्चान्मानमनुमानमि त्यव्यपीभावसमासे पूर्ववज्रोद्यमुद्राव्य गतिसमास आश्रयितव्यः। अनुगतं मानमनुमानमिति पश्चादित्यर्थकथनं कृतं न तस्मिन्वाक्ये समासः।&lt;br&gt;&#xA;चकारः प्रत्यक्षानुमानयोस्तुल्यबलत्वं समुच्चिनोतीत्यादिना यदुक्तं शबरस्वामिप्रभृतिभिः प्रत्यक्षं श्रेष्ठं प्रमाणं नानुमानं तथा चोक्तं मीमांसभाष्ये प्रत्यक्षे बलीयसि कथमनुमानमिति तत्प्रत्युक्तं यतो द्वयोरपि स्वव्यापारे तुल्यबलत्वम्। अमुमेवार्थं दर्शयति। यथाथीविनाभावेत्यादिना। अनेन विनीतदेवशात्तभद्रयोर्व्याख्या च दूषिता। ताभ्यामेवं व्याख्यातं प्रत्यक्षमनुमान चेति भिन्नविभक्तिनिर्देशो ऽर्थाद्विषयभेदं दर्शयति। यथानयोर्विभक्तिर्भिन्ना एवं विषयो ऽपि भिन्न इति। एतच्चायुक्तं यस्मादेकविभक्तिनिर्देशे क्रियामाणे चकारेण तुल्यबलत्वं न प्रदर्शितं स्यादिति। प्रत्यक्षत्वजात्येति प्रत्यक्षाणां बहुत्वात् तज्जात्या निर्धार्यते।&lt;br&gt;&#xA;प्रत्यक्षमनूद्येति लक्ष्यनिर्देशः। कल्पनापोढत्वमभ्रान्तत्वं न विधीयत इति लक्षणनिर्देशः। अनेन लक्ष्यलक्षणभावं दर्शयता विनीतदेवव्याख्यानं संज्ञासंज्ञिसंबन्धनूपं प्रत्युक्तम्। न हि संज्ञा यथार्थं संभवति। यथार्थकथनेन हि विप्रतिपत्तिर्निराकृता स्यात्। यद्यप्यन्वर्थसंज्ञया कल्पनापोढं यद्भ्रान्तं च तत्प्रत्यक्षमिति शक्यते यथार्थं कथयितुं तथापि न स्वनूपं प्रत्यक्षस्य कथितं स्यात् यतोऽन्यदपि प्रत्यक्षस्य स्वनूपमर्थसाक्षात्कारादिकमस्तीति लक्ष्यलक्षणे तु यथार्थं कथिते कथितं भवति। यत्किंचित्प्रत्यक्षं तत्कल्पनापोढाभ्रान्तमिति प्रतिपत्तव्यम्। अत एव न लक्षणकरणं संज्ञाकरणं भवति संज्ञाकरणत्वेनाप्रतीतेर्लक्षणकरणस्य। शब्दमनूद्यानित्यत्वं लक्षणं विधीयते न चानित्यत्वं संज्ञेति गम्यत इति संज्ञालक्षणकरणयोर्भेदः। यस्त्वनयोः प्रदेशान्तरप्रसिद्धयोरनुवादं कृत्वा प्रत्यक्षत्वं विदधाति तेनाप्यत्र लक्ष्यलक्षणभावो विपरीतमाख्यातं भङ्ग्या यतो लक्षणविधानकाले लक्ष्यमनूद्य लक्षणं विधीयते न तु लक्षणमनूद्य लक्ष्यं विधीयते। सिद्धे तु लक्ष्यलक्षणभावे सति लक्षणमनूद्य लक्ष्यं विधीयते यथा यः शिखावान्स परिव्राजक इति। शिखालक्षणविधानकाले तु परिव्राजकानुवादेन शिखैव विधीयते न विपरीतविधानमित्यन्यदप्यस्मिन्यक्षे दूषणं दत्तं विनिश्चयटीकायां टीकाकृतेति तत्रैव द्रष्टव्यम्। ननु च लक्षणविधिपक्षे प्रत्यक्षस्याद्याप्यसिद्धत्वादनूद्यं न संभवति ततश्च कथं प्रत्यक्षलक्ष्यमनूद्य लक्षणं विज्ञाप्यते। यथा शिखया प्ररिव्राजक इत्यित्र शिखालक्षणमनूद्य कल्पनापोढादि विधीयत इत्याशङ्क्याह यत्तद्भवतामित्यादि। एवं मन्यते। यद्यपि कल्पनापोढत्वेन प्रत्यक्षं न प्रसिद्धं तथाप्यर्थसाक्षात्कारित्वेन सामान्यं प्रत्यक्षं प्रसिद्धम्। अतोऽप्युच्यते प्रत्यक्षमनूद्येति। ननु च तयोरप्रसिद्धत्वात्प्रत्यक्षस्याप्रसिद्धिरेव प्रत्यक्षस्य तत्स्वभावत्वादित्याशङ्क्याह न चैतन्मन्तव्यमित्यादि सुबोधम्। कल्पनास्वभावरहितमिति भावप्रधानो निर्देशः। कल्पनात्वस्वभावरहितमित्यर्थः। अभ्रान्तमर्थक्रियाक्षमे न वस्तुनूप इत्यादिनाविसंवादोऽर्थोऽभ्रान्तशब्दस्य न संभवतीति दर्शयति। अविसंवादार्थेऽभ्रान्तशब्दे गृह्यमाण उत्तरत्रदूषणं प्रतिपादयति। सन्निवेशोपाधिवर्णात्मकमित्यनेनैतद्दर्शयति। वर्णादन्यत्संस्थानादिकं परपरिकल्पितं नास्तीति। एतच्च लक्षणद्वयमित्यादिना पदद्वयेन विप्रतिपत्तिनिरासं दर्शयता विनीतदेवव्याख्या पदद्वयव्यवच्छेदकथननूपा दूषिता। तेन त्वेवं व्याख्यातम्। अभ्रान्तमिति यद्विसंवादि न भवति। एवं सत्यनुमानस्यापि प्रत्यक्षलक्षणं प्राप्नोतीति कल्पनापोढग्रहणं तन्निवृत्त्यर्थम्। यद्येवं व्याख्यायते आलम्बने यन्न भ्रान्तं तदभ्रान्तमित्येवमुच्यमाने सर्वं प्रत्यक्षं ज्ञानमालम्बने भ्रान्तमिति न कस्यचित्प्रत्यक्षत्वं स्यात्। तथा चाह।&lt;br&gt;&#xA;सर्वमालम्बने भ्रान्तं मुक्त्वा तथागतज्ञानम्।&lt;br&gt;&#xA;इति योगाचारमते।&lt;br&gt;&#xA;न तदप्यत्राचार्येण संगृहीतमिति तदयुक्तं यत आचार्येण विप्रतिपत्तिनिरासार्थं पदद्वयं कृतं न व्यवच्छेदार्थम्। अत एवाचार्यमनुमापयता धर्मोत्तरेण पदद्वयं व्याख्यातमिति। ननु च भवतः पक्षेऽपि किमिति व्यवच्छेदार्थं न भवतीत्याह एतच्चेत्यादि। एवं मन्यते। भ्रान्तशब्दोऽयं नाविसंवादार्थो गृह्यते। अपि त्वर्थक्रियाक्षमे वस्तुनूप आलम्बने यन्न भ्राम्यति तदभ्रान्तशब्देन गृह्यते। ननूक्तं योगाचारमतमसंगृहीतं स्यादिति। उच्यते। बाह्यानयेन सौत्रात्तिक मतानुसारेणाचार्येण लक्षणं कृतमित्यदोषः। योगाचारमतेन त्वभ्रान्तग्रहणं न कर्तव्यं संवादकस्य सम्यग्ज्ञानस्य प्रस्तुतत्वात् अन्यव्यावर्त्यस्याभावात्। तस्मादभ्रान्तग्रहणेनानुमाने निरस्ते कल्पनापोढग्रहणामधिकं सिद्धिविप्रतिपत्तिं निराकरोति। अत एवाह न त्वनुमाननिवृत्त्यर्थमिति। अस्ति चात्र विप्रतिपत्तिः। तथाहि मीमांसकादय एवमाहुः। यथा निर्विकल्पकं ज्ञानं सम्यग्ज्ञानं तथा जात्यादियोजनाज्ञानमपि सम्यग्ज्ञानमिन्द्रियजं उपदर्शितस्यार्थस्य प्रापणात्। तथा चाहुः।&lt;br&gt;&#xA;ततः परं पुनर्वस्तुधर्मैर्जात्यादिभिर्यया।&lt;br&gt;&#xA;बुद्ध्यावसीयते सापि प्रत्यक्षत्वेन संमतेति॥&lt;/p&gt;</description>
    </item>
    <item>
      <title>बौद्ध मनीषा- बौद्धेषु प्रमाणमीमांसा</title>
      <link>https://vishvAsa.github.io/tipiTaka/shAstrapiTaka/pramANa/bauddha_manIShA-_bauddheShu_pramANamImAMsA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/bauddha_manIShA-_bauddheShu_pramANamImAMsA/</guid>
      <description>&lt;p&gt;बौद्ध मनीषाबौद्धेषु प्रमाणमीमांसा&#xA;अस्ति महद् रिक्थं&#xA;बौद्धनैयायिकानां भारतीयप्रमाणमीमांसाशस्त्राणां समुद्भावने संविकासे समुपबृंहणे च।&lt;br&gt;&#xA;रमाणमीमांसकेषु बौद्धतदितरयोः कतरस्मिन् सम्प्रदाये इदम्प्रथमतया प्रमाणशास्त्रं प्रादुर्भावमभजदिति&#xA;प्रचुरप्रमाणानुपलब्धेरद्यापि निर्णेतुं नैव शक्यम्। गौतमीय-ऊर्वपक्षसूत्रेष्वनाहार्योत्थापितानां&#xA;प्रत्यक्षाद्यप्रामाण्य- त्रैकाल्यखण्डनव्यक्तिपदार्थत्व - समर्थनानात्मत्वाभावाद्भावोत्पत्ति-क्षणभङ्गत्वानीश्वरत्वानवयवित्ववि- ज्ञानमात्रत्वादिबौद्धवादानां&#xA;तत्तत्सौगततन्त्रेषु तत्तत्पर्यवसितरूपाणां पर्यालोचनया प्रमाण-प्रेमयविकाससमीक्षया&#xA;च विद्याभूषण- दासगुप्तादिपरिकल्पितो बौद्धप्रमाणचर्चाया न्यायसूत्रोत्तरभावित्वसिद्धान्तो&#xA;न न्रिगलितो भवति। पूर्वपक्षसूत्रेषु कथञ्चित् पुरातनासद्विज्ञानवादस्थितिकल्पनापि&#xA;शून्य- विज्ञानवादप्रवर्तकत्वेनाख्यात- नागार्जुनमैत्रेयासङ्गवसुबन्धुप्रभृतीनां&#xA;न्यायसूत्रोत्तरभावित्वमनोरथं न पूरयति। शून्यविज्ञानानात्मतिरिक्त-पूर्वोक्तसूत्रस्थवादास्तत्रत्यसौगततन्त्रसिद्धान्तप्रदप्राप्ता&#xA;आत्मानं निरायासं न्यायसूत्र- प्रतिपादित- सिद्धान्तेभ्योऽपि&#xA;प्राक्तनत्वं द्योतयन्ति, संभवयन्ति च न्यायसूत्रानपेक्षि- सर्वास्तिवादसम्मतप्रमाणप्रमेयादिखण्डनैः&#xA;नागार्जुनादीनां सर्वनास्तित्ववाद-साफ़ल्यम्, सर्वास्तिवाद-माध्यमिकादिमतापेक्षित्वं&#xA;च न्यायसूत्रपूर्वपक्षवादानाम्। या हि विग्रहव्यावर्त्तन्याम् तद्वृत्तौ च पूर्वपक्षत्वेन&#xA;समुपलब्धा चतुष्प्रमाणचर्चा, सा स्वोद्गमप्रस्थानमन्विषन्ती, अद्याप्यसमञ्जमेव&#xA;निरवकाशा भ्रमति। न्यायसूत्रकृत् तद्भाष्यकृत्-तद्वार्तिककृत्-तत्तात्पर्यकृद्भिः&#xA;स्वप्रस्थाने योऽङ्गीकारः समुपलभ्यते, स तद्विरोधेनान्यकल्पने&#xA;विशिष्टबाधकप्रमाणोपलब्धिमन्तरा नैव विद्वत्सहः। सुविदितमेव बौद्धनां तर्कानुरोधित्वं&#xA;श्रुति- स्मृत्यनुयायिनां च प्राचीनवैदिक-दार्शनिकानां तद्विरोधित्वमिति।&lt;br&gt;&#xA;तदेवम् अनुरोधित्वेन बौद्धेषु तर्काणां पुर्वभावः , तत्प्रभावाद् गौतमीयादिषु&#xA;पश्चाद्भावो नासमञ्जसः प्रतीयते। भवतु वा ऐतिहासिकानां सम्भावनामण्डितो यथा-तथा-वादः, न तस्येह इदानीं&#xA;प्रासङ्गिकत्वम्। सौगतप्रमाणशास्त्रणां परीक्षया काणादगौतमीयैः समं सौगतकृत-वाद-जल्प-वितण्डाकथानां पौर्वापर्योपजीवकोपजीव्यभावसमीक्षया&#xA;तु सप्रकाशं मया प्रकाशनीयः। ब्रह्यजालीयपरप्रवादान्&#xA;परीक्षितुम्, परिरक्षितुं च दुःखनिरोधगामिनीं प्रतिपद् विशुद्धिं भगवता बुद्धेन सर्वसंस्काराणाम्&#xA;अनित्यत्वबोधाय, सर्वदुःखानां च अन्तकरणाय, शीलसमाध्योरपि&#xA;जननीव उत्पादयित्री पालयित्री च महाप्रज्ञा प्रज्ञापारमिता पुरस्कृता। प्रज्ञाप्रामाण्योद्बोधनाय&#xA;वैशाल्यां कूटागारशालायामुदीरितं न तावाहं पापिम, परिनिब्बायिस्सामि&#xA;याव मे भिक्खू उप्पन्नं परप्वादं सहधम्मेन सुनिग्गहितं निग्गहेत्वा सपाटिहारियं धम्मं&#xA;देसिसन्ती &amp;rsquo; ति ( उदाने ६/९ ) भगवद्वचनं प्रशस्यतरमिव भवति। एतद्गर्भिकृतमिदम् अष्टसाहस्निकावचनमपि&#xA;सम्यगवधेयं भवति - प्रग़्यापारमितैव आयुष्मन सारिपुत्र, सार्वयानिकी&amp;rsquo; इति। किं बहुना&#xA;, &amp;rsquo; यत्किञ्चिदुदयधर्मकं तन्निरोधधर्मकम् &amp;rsquo; यं किंचि समुदयधम्मं&#xA;सब्बं तं निरोधधम्मं &amp;rsquo; ति ( उदाने ५/३ ) नाहमेकधर्ममपि अनभिज्ञायापरिग़्याय दुःखस्यान्तक्रियां वदामी ( अ.को.भा. १/१५ ) त्यादिबुद्धवचनानि&#xA;स्फ़ुटमेव व्यप्त्यनुमितिगर्भां कथाम् उदाहरन्ति। नित्यागमप्रतिपादितमर्थं न बहुमन्यमानाः&#xA;श्रद्धाप्रज्ञयोश्च &amp;rsquo; प्रज्ञाप्रधानं त्वनयो&amp;rsquo; रित्यादिनागार्जुनादिवचनैः&#xA;( रत्नावली - ५ ) प्रज्ञाया एव प्राधान्यमित्युद्घोषयन्तो बौद्धदार्शनिका अविद्या-प्रतिपक्षत्वेन&#xA;अङ्गीभूतायां मध्यमायां प्रतिपदि प्रथमत्वेन च अनुभवावसानां सम्यग्दृष्टिरूपां विद्यां&#xA;पुरस्कुर्वन्ति। एष प्रज्ञापुरस्कार एवोत्सभूमिः बौद्धप्रमाणशास्त्राणाम्। प्रज्ञापराणां&#xA;सौगतानां प्रमाणव्यसनित्वं सहजेनैव सम्भावयितुं शक्यं येन लोकोत्तरवादिभिस्तैः दिङ्ग्नागप्रमुखैः&#xA;शून्यताद्वयाधिगमरूपस्य धर्मकायभूतस्य बुद्धस्यैव प्रमाणरूपत्वम्, तस्यैव च &amp;rsquo; प्रज्ञापारमिता- ज्ञानमद्वयं स&#xA;तथागतह् &amp;rsquo; ( प्रज्ञापारमिता- पिण्डार्थः ) इत्यादिवचनैः अद्वयज्ञानरूपत्वं&#xA;व्यवस्थाप्य पमाणभूताय जगद्धितैषिणे ( प्र.स. १ / १ ) इत्यादिभिः सत्यचतुष्टयाविसंवादिने&#xA;तस्मै नमस्कारोऽभिहितः धर्मकीर्त्तिना च प्रमाणवार्त्तिकप्रथमपरिच्छेदप्रतिपाद्येन&#xA;अविसंवादनात् भगवतः प्रमाणभूतत्वमिति व्याख्यातम्। एतत्सर्वम् अभिप्रोत्योक्तं प्रज्ञाकारमतिना&#xA;भगवतः प्रमाणभूतत्वमिति व्याख्यातम्। एतत्सर्वम् अभिप्रोत्योक्तं प्रज्ञाकारमतिना प्रमाणवार्त्तिकालङ्कारभाष्ये&#xA;( पृ ११६ ) प्रमाणादेव समस्तसिद्धिरिति प्रतिपादयता -प्रमाणतत्त्वं भगवांस्तथागतो&#xA;दिदेश यस्मादुभयेन नित्यम्। अतः परं नास्ति&#xA;ततः प्रमाणं तथागतादेव समस्तसिद्धिः॥&lt;/p&gt;</description>
    </item>
    <item>
      <title>वज्रसूची</title>
      <link>https://vishvAsa.github.io/tipiTaka/shAstrapiTaka/pramANa/vajrasUchI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/vajrasUchI/</guid>
      <description>&lt;p&gt;वज्रसूची&#xA;जगद्गुरुं मञ्जुघोषं नत्वा वाक्कायचेतसा।&lt;br&gt;&#xA;अश्वघोषो वज्रसूचीं सूत्रयामि यथामतम्॥१॥&lt;/p&gt;&#xA;&lt;p&gt;वेदाः प्रमाणं स्मृतयः प्रमाणं धर्मार्थयुक्तं वचनं प्रमाणम्।&lt;br&gt;&#xA;यस्य प्रमाणं न भवेत्प्रमाणं कस्तस्य कुर्याद्वचनं प्रमाणम्॥२॥&lt;/p&gt;&#xA;&lt;p&gt;सप्तव्याधा दशार्णेषु मृगाः कालञ्जरे गिरौ।&lt;br&gt;&#xA;चक्रवाकाः शरद्वीपे हंसाः सरसि मानसे॥३॥&lt;/p&gt;&#xA;&lt;p&gt;तेऽपि जाताः कुरुक्षेत्रे ब्राह्मणा वेदपारगाः॥४॥&lt;/p&gt;&#xA;&lt;p&gt;अधीत्य चतुरो वेदान् साङ्गोपाङ्गेन तवत्त्तः।&lt;br&gt;&#xA;शूद्रात्प्रतिग्रहग्राही ब्राह्मणो जायते खरः॥५॥&lt;/p&gt;&#xA;&lt;p&gt;खरो द्वादशजन्मानि षष्ठिजन्मानि शूकरः।&lt;br&gt;&#xA;श्वानः सप्ततिजन्मानि-इत्येवं मनुरब्रवीत्॥६॥&lt;/p&gt;&#xA;&lt;p&gt;हस्तिन्यामचलो जात उलूक्यां केशपिङ्गलः।&lt;br&gt;&#xA;अगस्त्योऽगस्तिपुष्पाच्च कौशिकः कुशसम्भवः॥७॥&lt;/p&gt;&#xA;&lt;p&gt;कपिलः कपिलाज्जातः शरगुल्माच्च गौतमः।&lt;br&gt;&#xA;द्रोणाचार्यस्तु कलशात्तित्तिरिस्तित्तिरीसुतः॥८॥&lt;/p&gt;&#xA;&lt;p&gt;रेणुकाऽजनयद्राममृष्यशृङ्गमुनिं मृगी।&lt;br&gt;&#xA;कैवर्तिन्यजनयद् व्यासं कुशिकं चैव शूद्रिका॥९॥&lt;/p&gt;</description>
    </item>
    <item>
      <title>वादन्यायः</title>
      <link>https://vishvAsa.github.io/tipiTaka/shAstrapiTaka/pramANa/vAdanyAyaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/vAdanyAyaH/</guid>
      <description>&lt;p&gt;वादन्यायः&#xA;निग्रहस्थानलक्षणम्&#xA;१. न्यायवादिनमपि वादेषु असद्‍व्यवस्थोपन्यासैः शठा निगृह्णन्ति, तन्निषेधार्थमिदमारभ्यते।&lt;br&gt;&#xA;असाधनाङ्ग गवचनमदोषोद्भावनं द्वयोः।&lt;br&gt;&#xA;निग्रहस्थानम्, अन्यतु न युक्तमिति नेष्यते॥&lt;/p&gt;&#xA;&lt;p&gt;इष्टस्यार्थस्य सिद्धिः साधनम्. तस्य निर्वर्तकम् अङ्गम्. तस्य अवचनं तस्याङ्गस्यानुच्चारणं वादिनो निग्रहाधिकरणम्: तदभ्युपगम्य अप्रतिभया तूष्णीम्भावात्। साधनाङ्गस्यासमर्थनाद् वा॥&lt;/p&gt;&#xA;&lt;p&gt;२. [स्वभावहेतौ साधनाङ्गसमर्थनम्]&#xA;त्रिविधमेव हि लिङ्गमप्रत्यक्षस्य सिद्धेरङ्गम् - स्वभावः, कार्यम्, अनुपलम्भश्च।&lt;br&gt;&#xA;तस्य समर्थनं साध्येन व्याप्तिं प्रसाध्य धर्मिणि भावसाधनम्। यथा &amp;lsquo;यत् सत् कृतकं वा, तत् सर्वमनित्यम्, यथा घटादिः, सन् कृतको वा शव्दः&amp;rsquo; इति।&lt;br&gt;&#xA;३. अत्रापि न कश्चित् क्रमनियमः, इष्टार्थसिद्धेरुभयत्राविशेषात्॥&lt;/p&gt;</description>
    </item>
    <item>
      <title>वादन्यायटीका</title>
      <link>https://vishvAsa.github.io/tipiTaka/shAstrapiTaka/pramANa/vAdanyAyaTIkA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/vAdanyAyaTIkA/</guid>
      <description>&lt;p&gt;आचार्यधर्मकीर्तेः&#xA;वादन्यायः&#xA;आचार्यशान्तरक्षितप्रणीतया विपञ्चितार्थाभिधया टीकया संवलितः&#xA;नमो विघ्घ्नप्रमथानाय॥&lt;/p&gt;&#xA;&lt;p&gt;नानासद्गुणरत्नराशिकिरणध्वस्तान्धकारस्सदा ()&#xA;यो नानाविधसत्त्ववांछितफलप्राप्त्यर्थमत्त्युद्यतः।&lt;br&gt;&#xA;तन्निःशेषजगद्धितोदयप्रन्नत्वार्यमञ्जुश्रियं।&lt;br&gt;&#xA;वादन्यायविभाग एष विमलः सङ्क्षिप्त आरभ्यते॥&lt;/p&gt;&#xA;&lt;p&gt;(१)&#xA;यत्प्रयोजनरहितं तत्प्रेक्षापूर्व्वाकारिभिर्न्नारभ्यते। यथा बलित्वग्दर्शनविनिश्चयादिकं। अप्रयोजनञ्चेदं प्रकरणमित्याशंकावतस्तादाशंकापरिजिहीर्षया प्रयोजनपदर्शनाय न्यायवादिनमित्यादिवाक्यमुपन्यस्तवान्। कथम्पुनरनेन वाक्येनास्य प्रयोजनमुपदर्श्यत इत्यास्तां तावदेतद्। अर्थस्तु व्याख्यायत॥&lt;/p&gt;&#xA;&lt;p&gt;न्यास्त्रिरूपलिङ्गलक्षणा युक्तिः। नीयते प्राप्यते विवक्षितार्थसिद्धिरनेनेति कृत्त्वा अत एव त्रिविधं लिङ्गमित्यादिना त्रिरूपमेव लिङ्गमनन्तरम्वक्ष्यति। तदभिधायि वचनमित्यपरे। तम्वदितुं शीलं यस्य स तथोक्तः। तमपि निगृह्णन्ति पराजयन्त इत्यर्थः। निगृह्णन्तु नामान्यायवादिनम्पराजयाधिकरणत्त्वादेव। न्याववादिनन्त्वनिग्रहार्हमपि यन्निगृह्णन्त्येतन्न सम्भाव्यते। परोत्कर्षव्यारोपधियस्तु तमपि पराजयन्त इति सम्भावनायामपि शब्दः समुच्चयार्थोऽतिशयद्योतनार्थो वा केषु (। ) निऱ्ह्णन्तीत्याह। वादेषु (ईबी) साधनदूषणसंशाब्दितेषु विचारेष्वति यावत्। विवादेष्विति क्वचित्पाठः। तत्र विरुद्धा वादा विवादास्तेष्विति व्याख्येयं। विरुद्वाश्च कथं (। ) साधनदूषणसंशब्दितानाम्विचाराणान्तद्विरुद्धार्थसाधनप्रवृत्तत्त्वात्। कथम्पुनर्न्यायवादिनमसत्स्वसिद्ध्यादिषु हेतुदोषेषु निगृह्णन्त्। त्याह। असद्व्ययवस्थोपन्यासैः। असतामसाधूनाम्व्यवस्थाः। असत्यो वा व्यवस्थाः सद्भिः कुत्सितत्त्वात्। ताश्च फलजात्यसन्निग्रहस्थानलक्षणास्तासामुपन्यासाः। प्रयोगस्तैरिति विग्रहः। के पुनरह्रीकास्तं एवं विधा इत्याह॥&lt;/p&gt;</description>
    </item>
    <item>
      <title>विशालामलवती प्रमाणसमुच्चयटीका</title>
      <link>https://vishvAsa.github.io/tipiTaka/shAstrapiTaka/pramANa/vishAlAmalavatI_pramANasamuchchayaTIkA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/vishAlAmalavatI_pramANasamuchchayaTIkA/</guid>
      <description>&lt;p&gt;विशालामलवती प्रमाणसमुच्चयटीका Chapter 2द्वे एव प्रमाणे प्रत्यक्षमनुमानं चेत्युक्तम्। तत्र प्रत्यक्षं व्युत्पादितम्। सम्प्रति प्राप्तावसरमनुमानं व्युत्पादयितुमाह- अनुमानं द्विधेत्या-दि। स्वार्थम् येन स्वयं प्रत्येति। परार्थम् येन यरान् प्रत्याय-यति॥&lt;/p&gt;&#xA;&lt;p&gt;ननु परार्थस्य लक्षण पृथगवाच्यमेव। गमकलक्षणविधानेनैव हिप्रतिपिपादयिषोर्वचनानुक्रमो दर्शित एव अन्यथाभिधाने गमकध-र्माद्योतनात्। न हि ये यथा यमर्थं विदन्ति वचनज्ञाः ते तत्प्रति-पादने पुनरुपदेशान्तरमपेक्षन्ते॥&lt;/p&gt;&#xA;&lt;p&gt;सत्यमेतत्। तथापि बालव्युत्पादनार्थोऽयमारम्भः। यथावस्तुप्रतिपाद्यमाना अपि ह्यन्यथा निगदन्तो दृष्टाः उपयोगिनोऽप्यवि-नाभावस्यावचनादनुपयोगिनामपि च साध्योपनयनिगमनानां प्रयो-गात्॥&lt;/p&gt;&#xA;&lt;p&gt;त्रिरूपादिति हेतौ पञ्चमी अभिघाताच् छब्द इति यथा। अथ वल्यब्लोपे यथा प्रासादमारुह्य प्रेक्षते प्रासादात् प्रेक्षते। तथा त्रिरूपंलिङ्गं दृष्ट्वार्थदर्शनम्- त्रिरूपाल् लिङ्गतोऽर्थदृगिति॥&lt;/p&gt;</description>
    </item>
    <item>
      <title>सन्तानान्तरसिद्धिः</title>
      <link>https://vishvAsa.github.io/tipiTaka/shAstrapiTaka/pramANa/santAnAntarasiddhiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/santAnAntarasiddhiH/</guid>
      <description>&lt;p&gt;धर्मकीर्तिप्रणीता&#xA;सन्तानान्तरसिद्धिः&#xA;बुद्धिपूर्वां क्रियां दृष्ट्वा स्वदेहेऽन्यत्र तद्ग्रहात्।&lt;br&gt;&#xA;ज्ञायते यदि धीश्चित्तमात्रेऽप्येष नयः समः॥&lt;/p&gt;&#xA;&lt;p&gt;आत्मनि चित्तस्पन्दनपूर्वौ क्रियाभिलापौ दृष्ट्वाऽन्यत्र तयोर्दर्शनाद्यदि स्पन्दनमनुमीयेत, चित्तमात्रेऽप्यष नयः समः। अतः चित्तमात्रतावादी अपि परचित्तमनुमातुं शक्नोति। तच्च कायवाग्विज्ञप्तिप्रतिभासि ज्ञानं ज्ञानान्तरस्पन्दनवेशेषेण विना भवत्येवं न मतम्। [1-3]&#xA;अथ परज्ञानस्य क्रियानुपलम्भात् परधीरनुमातुं न युज्यत इति चेत् ? न; तुल्यत्वात्। परोऽपि परज्ञानपूर्वौ तौ कदापि न पश्यति ऽतः तेनापि तन्न ज्ञायते।&lt;br&gt;&#xA;[4-5]&#xA;आत्मनश्चित्तस्य परवर्तिनोर्निमित्तत्वानुपपत्तेः परचित्तं ज्ञायत इति चेत्। किं न युज्यते ? स्वसमुत्थापकचित्तस्य प्रतिसंवेदनाभावात्, आत्मचित्तश्रयिणोश्चात्मनि दर्शनात्। तावपि यदि यथा स्यातां तादृशावुपलभ्येयाताम्। अन्यथा दर्शनादन्यनिमित्तं सिध्यतीति चेत् ? अपरस्मिन्नपि समानमेव, स्वसमुत्थापकचित्तस्य संवेदनाभावात्। स्वचित्तस्पन्दननिमित्तके विज्ञप्तिप्रतिभासिनी ज्ञाने चान्तर्मुखप्रतिभासिनी प्रतीतेः बहिर्मुखप्रतिभासिनी अन्यनिमित्तदुत्पद्येते। [6-12]&#xA;अनिमित्ते एव बहिर्मुखप्रतिभासिनीति किन्नेष्यते चेत् ? अनिमित्तत्वे सर्वस्यानिमित्तत्वं प्रसज्येत। विच्छिन्नाविच्छिन्नप्रतिभासकृतो भेदो न ज्ञानयोः स्पन्दनत्वनिमित्तभेदविभागकृत्। तेनाविच्छिन्नप्रतिभासिनोरप्यनिमित्तत्वं भवेत्, विशेषाभावात्। तथा सति, अविच्छिन्नत्वविशिष्टः प्रतिभासभेद एव स्पन्दनपूर्वको न भवति। किन्तर्हि ? विच्छिन्नस्यापि क्रियाविशेषस्य प्रतिभास एव। शरोपलप्रक्षेपणयन्त्रनिर्माणपरप्रचालनादिक्रियाविशेषप्रतिभासिनां विच्छिन्नस्यापि प्रतिभासस्य स्पन्दनपूर्वकत्वात्। परकृतचालनादिनां चाविच्छिन्नस्याप्यतद्पूर्वकत्वात्। [13-19]&#xA;तेन ह्यत्र क्रियाविशेषमात्रेण स्पन्दनस्य प्रतीतिरिती युज्यते। तत्र यदि कस्यचिद्पूर्वकत्वम्, न कोऽपि तत्पूर्वकः स्यात्, विशेषाभावात्। अतः क्रियाविशेषसामान्यं स्पन्दनविशेषसामान्यस्य गमकम्। तत्र यथा क्रियामुपलभ्य, आत्मनि स्पन्दनानुपलम्भादन्यत्र स्पन्दनप्रतीतिः; तथा क्रियाप्रतिभासोपलम्भनेऽपि। समानमेतत्; परोऽपि परक्रियाभिलापयोर्निमित्तं नास्तीति किन्नेच्छति ? तेनावश्यं तौ स्पन्दननिमित्तकत्वात् तद्भावे न भवत इति वक्तव्यम्। परोऽपि तयोः प्रतिभासौ तथैव वदेत्। अतः नानयोः परस्परं भेदः। [20-26]&#xA;यदि तत्र प्रतिभासिन्योः स्पन्दननिमित्तकत्वमुच्यते, स्वप्नावस्थायामपि किन्नोच्यते ? सर्व समानम्। परोऽपि स्वप्नोपलब्धपरक्रियाभिलापौ स्पन्दननिमित्तकाविति किन्न वदति ? तयोरभावादिति चेत्। तथोपलब्धिसाप्यात् किन्न स्तः ? अथ मिद्धेनोपहतत्वात् पुरुषस्य अर्थशून्यं विज्ञानं जायत इति चेत्। परमतेऽपि तस्मादेव पराधिपत्यशून्यं विज्ञानमुपजायते। 27-32]&#xA;अथ स्वप्नेऽपि ज्ञानस्यार्थवत्त्वात्तदोपलभ्यमाना अपि परसन्ताना एवेति चेत्।&lt;br&gt;&#xA;परं प्रतिविग्रहीतुं यदि युक्त्यागमरहितस्तथाविधोऽसद् वादः समाश्रियेत, तदा पराभिमतं तस्य परायत्तत्वं न कोऽपि निवारयेत्। एतत्केषञ्चिन्मत एव सर्वाणि तथाविधानि ज्ञानानि सन्तानान्तरायत्तानि। विषेषस्तु साक्षात्परम्परया च। कदाचित् स्वप्नेऽपि तस्य साक्षात् सन्तानान्तरयत्ता इष्टैव; देवाद्यधिष्ठानतः सत्यस्वप्नदर्शनात्। तस्मादस्य नैतदसद्वादसमाश्रयः। [33-38]&#xA;तावत्तया क्रिययाऽपि तच्चित्तं कथं ज्ञायते ? चित्तस्य कार्यत्वात्। तस्य कार्यत्वं तु चित्तान्तरेऽपि तुल्यमिति कथन्न ज्ञायते ? अपि च, यदि तत्क्रिया स्वसत्तामात्रेण स्वसन्तानं प्रत्यायेत् , तदानुपलभ्यमानेनापि स्यात्तथा प्रतिपत्तिः। न; ज्ञानापेक्षत्वाल्लिङ्गस्य इति चेत्। तद तत्र किमनया परम्परया - परचित्तात् क्रिया, क्रियातः ज्ञानम्, ज्ञानात् तस्य प्रतिपत्तिरिति। [39-44]&#xA;परचित्तप्रभवधर्मि क्रियाप्रतिभासिज्ञानमेवास्य गमकं भवति। तस्याधिगतिस्तु अन्तशः तदाश्रितत्वात्। स्पन्दनमात्रसामान्यं क्रियाभिलापज्ञानसामान्यस्य कारणत्वात् कार्येण कारणस्य गतिः। तत्र आत्मस्पन्दननिमित्तकस्यान्तर्मुखवृत्तिः , अन्यस्यान्यथा। प्रायेणाधिकृत्यासौ भेदः। एतयोः सः कार्यकारणभावः स्वापाद्यवस्थायामितरस्यामपि च समानः। भ्रान्त्यवस्थायां यथास्वं प्रत्ययविशेषोपाश्रयात् परस्पन्दनदिनिमित्तोद्भूतविज्ञानवासनैव कदाचित्पराभोगादेः व्यवहितादपि वृत्तिं लभते: न त्वत्यन्तासदाभोगात्। तस्मात् सर्वावस्थासु क्रियादिविज्ञप्तेः चित्तस्पन्दनमनुमीयत एव। [45-51]&#xA;क्रियातः स्पन्दनप्रतिपत्तौ स्वाप इतरस्मिञ्च स्यात्प्रतिपत्तिरथ वा नैव कदाचन।&lt;br&gt;&#xA;परस्पन्दनभावेऽपि क्रियालम्बनोदयात्। भवत्वालम्बनोदयः, न तु क्रिया। क्रियया स्पन्दनं गम्यते। भ्रान्त्यवस्थानां क्रियैव न भवति, अर्थशून्यज्ञानोदयान्न दोषः। सर्वप्रकारव्यपदेशसाम्यात् कदाचिज्ज्ञानमर्थशून्यम्, अन्यदान्यथा इत्येषोऽधिकारः कुतो लब्धः ? अथ मिद्धादिनाऽवस्थाऽन्यथाभावश्चेत्। यद्येवं सम्भवेत्, भवतु अविद्योपप्लुतत्वात्तथोदयः। तथा सति अर्थान्तरवादहान्या एतेऽनेकाशक्यनिगूहनदोषप्रसङ्गाः महाकृच्छ्रा उत्तेरेणैकेन निहता भवन्ति। [52-58]&#xA;ननु तयोः दर्शनात् कायवाग्विज्ञप्तिभ्यां स्वमुत्थापकचित्तस्यानुमानमिति न्याय्यम्। न तु सन्तानान्तरसम्बद्धविज्ञप्तिप्रतिभासिज्ञाने परविज्ञप्ती भवितुमर्हतः, तयोरनुपादानोपादेयत्वादिति चेत्। नोच्यते परचित्तसमुत्थितविज्ञप्तिरूपत्वात्तत्र प्रतिभासिज्ञानेन समुत्थापकचित्तं गम्यत इति।&lt;br&gt;&#xA;किं तर्हि ? तस्य कार्यत्वात्। विज्ञप्तिरिति समुत्थापकचित्तसन्तानाज्जाते क्रियावागाकारके ज्ञाने एव। समुत्थापकचित्तं च तयोरेवोपादानकारणम्, सन्तानान्तरज्ञानयोः त्वधिपतिप्रत्ययः। विज्ञप्तेरुपादानात्ते जनिते। तत्सम्बन्धेनोपचाराद् विज्ञप्ती भवतः। भवतु स्वपरयोः स्वस्वप्रतिभासस्यानुभवः, तैमिरिकद्वयदृष्टद्विचन्द्रवत्; तथाविधविज्ञानस्य हेतुः वासनोत्पादस्वभावबिशेषोऽनादिकालिकैकार्थग्राहाध्यवसायित्वात्। एकहेतुसम्भूतयोः स्वपरवोज्ञप्तिज्ञानयोः विज्ञप्तिवेनोपचारः। [59-64]&#xA;किञ्च क्रियादिप्रतिभासिविज्ञानात् कार्यलिङ्गाज्जातं यत्परचित्तज्ञानं तत्परचित्तं विषयीक्रियत आहोस्विन्न ? विषयीकरणेऽर्थान्तरं स्यात्। अविषयत्वे तु कथं ज्ञानेन परचित्तसत्ता प्रतीयते ? तत्स्वरूपाज्ञाने तत्सिद्धैरसम्भवादिति चेत् 3? एष प्रसङ्गोऽपि समः। क्रियावाग्भ्यां परचित्तं प्रतिपत्तिमतामपि तत्स्वरूपविषयीकरणे स्वचित्तज्ञानवत् तदाकारस्यापि ज्ञानं प्रसज्येत। तदज्ञाने तु तेन तत्स्वरूपस्य ग्रहणं कथम् ? [65-67]&#xA;अथ लिङ्गात् सामान्यधिगतेः नाकारस्य प्रतीतिरिति चेत् ? किञ्च तत्सामान्यं परचित्तम् एवान्यद्वाऽऽहोस्विदवाच्यम्। अन्यत्वावाच्यत्वयोरेकत्वे त्वनेन तत्सामान्यमेव गृह्येत, न परचित्तम्। तत्कथमनेन तद् गम्यते ? नापि सामान्यं परचित्तमेव। तथा सति तदाकारस्यापि ज्ञानं प्रसह्येत इत्युक्तम्। [86-71]&#xA;न ह्येषा अनुमानप्रक्रिया। न ह्यनुमानमर्थस्वरूपस्य ग्राहकम्। प्रत्यक्षवत् प्रतिभासाविशिष्टत्वादेः प्रसङ्गात्। तेन नास्य प्रामाण्यम्। तत्स्वरूपाग्रहेऽप्यभिप्रेतार्थाविसंवादात् प्रामाण्यम्। धूमादिलिङ्गाज्जातमपि न वह्नयादिस्वरूपविषयि, दृष्टेनाविशेषप्रसङ्गात्। अनुमानस्यातीतादौ निःस्वभावताया चाप्रवृत्तेः, अर्थक्रियाप्रसङ्गाच्च। [72-76]&#xA;परचित्तानुमानेऽप्यभिप्रेतार्थाविसंवादोऽस्त्येव। तत्प्रवर्तनद्वारेण प्राण्यन्तरसत्तां प्रतिपद्य पुनः पुनर्व्यवहारप्रवृत्तौ तदाधिपत्यादागार्थस्य प्राप्तेः। तन्मात्रफ़लचिन्तकस्यलोकस्य प्राण्यन्तरानुमाने प्रवृत्तेश्च। उत्तरार्थविशेषप्रतिभासिज्ञानानुभवोदयमात्रेण पुरुषस्य निराकाङ्क्षत्वात्। पूर्वज्ञानेन व्यवहारसमाप्तेः कृतार्थतत्वं प्रमाणत्वेन सिद्धत्वात्। [77-81]&#xA;ननु स्वप्नेऽपि पूर्वज्ञानादुत्तरार्थप्रतिभासिज्ञानमुत्पद्यते। न तन्मात्रेण पूर्वज्ञानस्य प्रामाण्यं युज्यते, तदानीं सर्वेषां ज्ञानानां भ्रान्तत्वात्। तत्र विज्ञप्तिज्ञानं न कदाचिच्चित्तस्पन्दनाधिपत्येन विना उद्भवतीत्यतः ताभ्यां ये अनुमीयते। भ्रान्तिवशात् कदाचिद् व्यवहितेऽपि उदेति, न तु तदाधिपत्यरहितत्वम्। विशेषस्त्वस्ति साक्षात्परम्परया चेत्युक्तम्। तत्र यथा पूर्वविज्ञप्तिज्ञानानां परम्परया स्पन्दनाधिपत्यादुदयः तथा तदुत्तरावस्थाभाविनामपि। विज्ञप्तिज्ञानाश्रयस्पन्दनोत्तरावस्थाचित्तसन्तानादेव परम्परयोत्पादः। तत्रापि यादृगनुमानं तादृगविसंवादो व्यवहारश्चाप्यस्त्येवेति केनापि न गृह्यते। [82-86]&#xA;परचित्तानुमानेन तत्स्वरूपाग्रहेऽप्यविसंवादाद् भवतु तथा प्रामाण्यम्। साक्षात् परचित्तविदां तु कथम् ? यदि ते परचित्तस्य स्वरूपं साक्षाज्जानन्ति, तदा तस्यार्थान्तरग्रहणं स्यात्। अथ न जानन्ति, कथं ते साक्षाद्विदः ? कथं नाम प्रत्यक्षेणार्थस्वरूपस्य अग्रहणं च भवति। अथ न गृह्यते, कथं तर्हि प्रमाणमिति चेत् ? अप्रहीणग्राह्यग्राहक विकल्पयोगिनां परचित्तज्ञानमपि व्यवहारेऽविसंवादादेव प्रमाणम्, रूपादिदर्शनवत्; आश्रयापरावृतेः। योगबलाद्धि तेषां ज्ञानं परचित्ताकारविशेषानुकारि स्फ़ुटाभमुपजायते, कर्मदेवाद्यधिष्ठानबलात् सत्यस्वप्नदर्शनवत्। तेषामपि न परचित्तविषयित्वेन ज्ञानमुदेति, तेऽपि तदाकारसदृशस्वचित्तप्रतिभासमेव जानन्तीत्येवमवधारणाद् परचित्तविद इति व्यवहारः। तदाकारानुकारिस्फ़ुटाभत्वात् तत्प्रत्यक्षम्, अविसंवादित्वाच्च प्रमाणम् इति मतम्। अचिन्त्यो हि भगवतः सर्वार्थाधिगमः, सर्वथा ज्ञानभिधानविषयातीतत्वात्॥&lt;/p&gt;</description>
    </item>
    <item>
      <title>सन्तानान्तरसिद्धिटीका</title>
      <link>https://vishvAsa.github.io/tipiTaka/shAstrapiTaka/pramANa/santAnAntarasiddhiTIkA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/santAnAntarasiddhiTIkA/</guid>
      <description>&lt;p&gt;विनीतदेवकृता&#xA;सन्तानान्तरसिद्धिटीका&#xA;[ मूलसहिता ]&#xA;बुद्धिपूर्वां क्रियां दृष्ट्वा स्वदेहेऽन्यत्र तद्ग्रहात्।&lt;br&gt;&#xA;ज्ञायते यदि धीश्चित्तमात्रेऽप्येष नयः समः॥&lt;/p&gt;&#xA;&lt;p&gt;चित्तमात्रमिदं सर्वमुक्तवान् यो जगद्गुरुः।&lt;br&gt;&#xA;सन्तानान्तरसिद्धस्तं प्रणिपत्य विविच्यते॥&lt;/p&gt;&#xA;&lt;p&gt;बुद्धिपूर्वां क्रियाम् इत्यादिश्लोकेनास्य प्रकरणस्याभिधेयसम्बन्धप्रयोजनानि दर्शितानि। तत्र सन्तानान्तरसत्ताऽभिधेयम्। सन्तानान्तरसत्तायाः सिद्धिः प्रयोजनम्। तस्य प्रयोजनस्यापि प्रकरणेनानेन साध्यमानत्वात्तेन  सहास्योपायोपेयलक्षणसम्बन्धः। कार्यकारणादिसम्बन्धानामस्मिन्नेवान्तर्भावान्न पृथग्वचनम्।&lt;br&gt;&#xA;बाह्यार्थवादिनः किल विज्ञानमात्रतायां सन्तानान्तरसत्ता नोपपद्यत इति चोदयन्ति। तथाहि, त एवमाहुः - येषां चित्तमात्रमेव सत्, असंश्च बाह्यार्थः, न तेषां प्राण्यन्तरप्रतिपत्तये प्रत्यक्षप्रमाणमस्ति; ज्ञानमात्रस्य स्वांशमात्रालम्बनत्वात्, वस्तुतस्तु आलम्बनाभावात्।&lt;br&gt;&#xA;नाप्यनुमानम्, कायवाक्कर्माभावात्। अथ कायवाग्विज्ञप्तिभ्यां प्राण्यन्तरमनुमीयते चेत्; विज्ञानमात्रतापक्षे कायवाक्कर्मणोर्विज्ञप्ती न स्तः।&lt;br&gt;&#xA;नाप्यागमः सम्भवति, तस्य रूपस्कन्धान्तर्भावात्, एतस्य च प्रतिक्षेपात्। तथाहि, आगमः शब्दात्मको वा भवेद् व्यञ्जनस्वभावो वा। उभयमप्येतद् भवत्पक्षे नास्ति। नापि तद्विषये रूपिण आगमस्य प्रामाण्यमिष्यते। यतो ह्ययं विषयः प्रमाणद्वयविषयातीतो मतः। तथा सति, आगमादपि प्राण्यन्तरं प्रतिपत्तुं न शक्यत इति चेत् ?&#xA;तथा विप्रतिपन्ना बाह्यार्थावादिन एवं वक्तव्याः। वयमपि प्रत्यक्षतः प्राण्यन्तरं नैव प्रतिपद्यामहे। न हि  प्रत्यक्षादर्वाग्दर्शिनः प्राण्यन्तरमवगच्छन्ति। नाप्यागमो व्यञ्जनस्वभावः। किन्तु प्रणेतृवशाद् यो वाक्यपदव्यञ्जनविशेषप्रतिभासिज्ञानोत्पादः सः। स तु प्रतिपत्तृसन्ताने सन्नप्युपचारतस्तथागतस्य वा कपिलस्य वा कणादस्य वा कर्तुर्वचनमिति व्यपदिश्यते। एवं सर्वेऽपि बौद्धा वाचकं शब्दसामान्याकारं ज्ञानं मन्यन्ते; न चास्ति शब्दविशेषः, &amp;lsquo;तस्य पूर्वमदृष्टत्वाद्&amp;rsquo; इत्यादिहेतुभिः विशेषाकारस्य वाचकत्वभावप्रतिषेधात्। वयमपि नागमतः प्राण्यन्तरप्रतिपत्तिमभ्युपगच्छामः, अपि त्वनुमानात्। तच्चानुमानं कायवाक्कर्मणोरभावेऽपि यथा प्रवर्तते यद्दर्शयितुमाह - बुद्धिपूर्वामित्यादि। एष तावत् समुदायार्थः।&lt;br&gt;&#xA;अवयवार्थस्तूच्यते। बुद्धिः ज्ञानम्। सा चात्र गमनागमनसंलापेच्छारूपा परिगृह्यते, क्रियाहेतुत्वात् तस्याः। साऽस्ति पूर्वं यस्याः क्रियायाः सा बुद्धिपूर्वा। पूर्वेति शब्देनात्र कारणस्य निर्देशः, कारणस्य पूर्ववर्तित्वात्। यदि नाम बाह्यार्थवादिभिः स्वसन्ताने तां बुद्धिपूर्वां क्रियां प्रत्यक्षानुमानाभ्यामुपलभ्य पश्चात्परसन्ताने ग्रहाद् विवक्षितरूपा धीः विज्ञानं गम्यते, तदा चित्तमात्रेऽप्येष नयः समः। अत्र क्रियेत्युपलक्षणम्। मुखकान्तिरक्तिमादीनामपि चित्तान्तरस्य गमकत्वात्। यदीति वचनेन वक्ष्यमाणबिधिना परपक्षेऽनुमानाभावं दर्शयति॥१॥&lt;/p&gt;</description>
    </item>
    <item>
      <title>सम्बन्धपरीक्षा</title>
      <link>https://vishvAsa.github.io/tipiTaka/shAstrapiTaka/pramANa/sambandhaparIxA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/sambandhaparIxA/</guid>
      <description>&lt;p&gt;आचार्यधर्मकीर्तिविरचिता&#xA;सम्बन्धपरीक्षा&#xA;(प्रभाचन्द्रकृतव्याख्योपेता)&#xA;ननु चाणू नामयःशलाकाकल्पत्वेनान्योन्यं सम्बन्धाभावतः स्थूलादिप्रतीतेर्भ्रान्तत्वात् कथं तद्वशात् तत्स्वभावो भावः स्यात् ? तथा हि- सम्बन्धोऽर्थानां पारतन्त्र्यलक्षणो वा स्यात्, रूपश्लेषलक्षणो वा स्यात् ? प्रथमपक्षे किमसौ निष्पन्नयोः सम्बन्धिनोः स्यात्, अनिष्पन्नयोर्वा ? न तावदनिष्पन्नयोः; स्वरूपस्यैवाऽसत्त्वात् शशाश्वविषाणवत्। निष्पन्नयोश्च पारतन्त्र्याभावादसम्बन्ध एव।&lt;br&gt;&#xA;उक्तञ्च-&#xA;पारतन्त्र्यं हि सम्बन्धः सिद्धे का परतन्त्रता।&lt;br&gt;&#xA;तस्मात् सर्वस्य भावस्य सम्बन्धो नास्ति तत्त्वतः॥१॥&lt;/p&gt;&#xA;&lt;p&gt;नापि रूपश्लेषलक्षणोऽसौ; सम्बन्धिनोर्द्वित्वे रूपश्लेषविरोधात्। तयोरैक्ये वा सुतरां सम्बन्धाभावः, सम्बन्धिनोरभावे सम्बन्धायोगात्; द्विष्ठत्वात्तस्य। अथ नैरन्तर्यं तयो रूपश्लेषः ? न; अस्यान्तरालभावरूपत्वेनातात्त्विकत्वात् सम्बन्धरूपत्वायोगः। निरन्तरतायाश्च सम्बन्धरूपत्वे सान्तरतापि कथं सम्बन्धो न स्यात् ?&#xA;किञ्च-असौ रूपश्लेषः सर्वात्मना, एकदेशेन वा स्यात् ? सर्वात्मना रूपश्लेषे अणूनां पिण्डः अणुमात्रः स्यात्। एकदेशेन तच्छलेषे किमेकदेशास्तस्यात्मभूताः, परभूता वा ? आत्मभूताश्चेत्; न एकदेशेन रूपश्लेषस्तदभावात्। परभूताश्चेत्; तैरप्यणूनां सर्वात्मनैकदेशेन वा रूपश्लेषे स एव पर्यनुयोगः, अनवस्था च स्यात्। तदुक्तम्-&#xA;रूपश्लेषो हि सम्बधो द्वित्वे स च कथं भवेत्।&lt;br&gt;&#xA;तस्मात् प्रकृतिभिन्नानां सम्बन्धो नास्ति तत्त्वतः॥२॥&lt;/p&gt;</description>
    </item>
    <item>
      <title>सम्बन्धपरीक्षावृत्ति</title>
      <link>https://vishvAsa.github.io/tipiTaka/shAstrapiTaka/pramANa/sambandhaparIxAvRtti/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/sambandhaparIxAvRtti/</guid>
      <description>&lt;p&gt;सम्बन्धपरीक्षावृत्ति&#xA;वस्तुभूतं सम्बन्धं निराकर्तुम् आह- पारतन्त्र्यम् इत्यादि।&lt;br&gt;&#xA;पारतन्त्र्यं हि सम्बन्धः सिद्धे का परतन्त्रता।&lt;br&gt;&#xA;तस्मात् सर्वस्य भावस्य सम्बन्धो नास्ति भावतः॥&lt;/p&gt;&#xA;&lt;p&gt;१&#xA;[v.1] पारतन्त्र्यं परायत्तता सा सम्बन्धः सम्बन्धिनः सि-&#xA;द्धस्यासिद्धस्य वा भवेत्। असिद्धस्याभावरूपत्वान् न वस्तुभूतः&#xA;सम्बन्धः। सिद्धे ऽपि सम्बन्धिनि का परतन्त्रता। नैवेत्य् असम्बन्-&#xA;धः।&lt;br&gt;&#xA;सिद्धस्यापि किञ्चिद् असिद्धम् अस्तीति। तत्सिद्धौ पारतन्त्र्यम् अपि न&#xA;सङ्गच्छते, सिद्धासिद्धभाविदोषविकल्पानतिक्रमात्। न चैकस्य&#xA;निष्पन्नानिष्पन्ने रूपे स्तः। यत एवं न निष्पन्नस्येतरस्य वा&#xA;पारतन्त्र्यम्। तस्मात् सर्वस्य भावस्य सम्बन्धो नास्ति भावतो वस्तु-&#xA;तः। विकल्पनिर्मितस्याप्रतिषेधो ऽवस्तुत्वात्।&lt;br&gt;&#xA;(1)&#xA;रूपश्लेषो हि सम्बन्धो द्वित्वे स च कथं भवेत्।&lt;br&gt;&#xA;तस्मात् प्रकृतिभिन्नानां सम्बन्धो नास्ति भावतः॥&lt;/p&gt;</description>
    </item>
    <item>
      <title>सर्वशब्दभावचर्चा</title>
      <link>https://vishvAsa.github.io/tipiTaka/shAstrapiTaka/pramANa/sarvashabdabhAvacharchA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/sarvashabdabhAvacharchA/</guid>
      <description>&lt;p&gt;सर्वशब्दभावचर्चाइह सर्वशब्दाभावसाधने&#xA;ज्ञानकार्यानुपलब्धिम् एके प्रमाणयन्ति। एकज्ञानसंसर्गिविरहात्&#xA;किल नेह स्वभावानुपलब्धेर् अवसरः। तथा हि त्रयम् अवश्यम् अस्याम् अभिधेयं घटादिमत्प्रतिक्षेपेण,विशेषणं स्वभावः&#xA;फलं चेति। तत्र दृश्यविषयविशेषणवशात् पिशाचादेर् अप्रतिषेधः, एकज्ञानसंसर्गिवेदनस्वभावत्वेन&#xA;रूपज्ञानाद् रसस्य। नाप्य् अभावपक्षदोषानुषङ्गः। व्यवहारफलतया च प्रत्यक्षसिद्धिर्&#xA;उपसंहिता। सा च प्रतियोगिज्ञानाश्रये सत्य् उपपद्यते। तद् एव हि प्रतियोग्यन्तराभावनान्तरीयकतया&#xA;तदभावविकल्पजननसामर्थ्यात् तत्साधनं भवेत्। ततो मूढं प्रति तदात्मिकाऽनुपलब्धिर् अभावव्यवहारसाधनीति&#xA;युक्तम्। न च सर्वशब्दाभावे&#xA;साध्ये कश्चिद् एकज्ञानसंसर्गी लभ्यत इति नात्रावकाशस् तस्याः। स तु शब्दराशिर् अभिमतप्रदेशे विद्यमानस् तदा ज्ञानकार्यम्&#xA;अनारभ्यासितुं न समर्थ इति कार्यप्रतिषेधेऽपि निर्विशेषणैव सत्ता प्रतिषिद्धा भवतीति&#xA;भावः। अत्र चिन्त्यते: न तावत् ध्वनिर्&#xA;इत्य् एव श्रवणम्, विधिरस्यापि प्रसङ्गात्। तस्माद् इन्द्रियपाटवसहकृतस्यैव शब्दस्य श्रवणज्ञानजनकत्वम्।&lt;br&gt;&#xA;तच् च श्रवणपाटवम् एकज्ञानसंसर्गिविरहे दुरवधारम्। अत एव प्रदेशप्रत्यक्षापेक्षया घटनिषेधः।&lt;br&gt;&#xA;ततो हीन्द्रियगुणं गणयन् घटापराधम् एवानुपलब्धेर् अवधारयति। (१)न च मनस्कारवत्&#xA;स्वसंवेदनसिद्धिः, इन्द्रियस्य जडत्वात्। नापीन्द्रियान्तरगम्यत्वम्, अतीन्द्रियत्वात्।&lt;br&gt;&#xA;कार्यं पुनर् उपलब्धिर् एवास्य। तत्सिद्धौ च कार्यानुपलब्धेर् एवासिद्धिः। असिद्धौ&#xA;सिद्धम् अनैकान्तिकत्वम्। न हि विषये सत्य् अपीन्द्रियदोषात् सम्भाव्यमानोऽनुपलम्भस्&#xA;तदभावनियतो नाम। नाभाव एव शब्दस्य&#xA;तज्ज्ञानजननयोग्यस् तु नास्तीति ब्रूम इति चेत्, सेयं कुवैद्यवृत्तिर्&#xA;आयाता, प्रथमं प्रागल्भ्यगर्भम् अभिमतप्रतिकरणम् अभ्युपगम्योपायबुद्ध्योपन्यस्तस्यानुपायस्य&#xA;परेण तत्त्वप्रतिपादने कृते पश्चाद् असाध्यत्वघोषणात्। सर्वथाऽभाव एव हि जिज्ञासिते&#xA;कार्यानुपलब्धिर् इयं साधनम् उक्ता। न तु ज्ञानजननयोग्यताविरहजिज्ञासायाम्। तद् यदि&#xA;प्रमाणभ्रंश एव कथञ्चिज् ज्ञातः, प्रमेयभ्रंशस् तु किमङ्गाङ्गीक्रियते? वरं च प्रमाणान्तरम्&#xA;एव मृग्यताम्। असाध्यतैव तु कस्माद् अवघुष्यते?न हि शक्यम् अवधिरस्याशृण्वतः&#xA;सन्निहितभेर्यादिरवाभावः प्रतिक्षेप्तुम्, विधिरावधिरयोर्&#xA;अविशेषप्रसङ्गात्। सति श्रुतिकृतोऽस्ति&#xA;विशेषः प्राक् पश्चाद् इति चेत्, नैवम्। यदि हि प्रागवस्थातः श्रवणशक्त्या&#xA;निर्विशेष एषः, कथम् अश्रुतिः सति शब्दे? अन्यथा प्राग्&#xA;अपि न स्यात्। अथ विसदृशावस्थोऽपि सम्भाव्यते। श्रुताव् अपि न श्राद्धातव्यम्, अस्य विप्लवस्य&#xA;सम्भाव्यमानत्वात्। तत्राश्रवणम् अभूतश्रवणं वेति न विशेषः। अन्ते कुतः शक्तिविपर्यय&#xA;इति चेत्, मध्ये कुतस् तदभाव इति समानम्। (२)तस्माद् अपक्ष एवायं&#xA;सन्न् अपि शब्दस् तदा न श्रुत इति। केवलं किम् अत्र प्रमाणम् अस्त्व् इति चिन्तायां&#xA;कार्यानुपलब्धिर् अनैकान्तिकीत्य् उक्तम् एव, श्रवणपाटवस्य दुरवधारत्वाद्&#xA;इति। ननु कथम् एतद् दुरवधारं&#xA;दृष्टश्रवणपाटवस्मरणबलवतः श्रोतुं प्रवृत्तस्य, क्षणिकत्वेऽपि&#xA;हि विसदृशसहकारिप्रत्ययान्तरविरहे विसदृशदशासम्भवाभावात्? इन्द्रियविकारकारिणो&#xA;हि प्रत्यया धातुक्षोभप्रहारादयो निर्णीतशक्तयः स्वसन्ताने सन्तानव्याकुलीभावहेतवः&#xA;सूपलक्षा एव। अनुपलक्षितास् तु स्वप्रभवभेदशङ्कां कथम् इव क्षमन्ते? सूक्ष्मं तु प्रभाववतोऽधिष्ठा&#xA;नादिविकारकारणं शङ्कमानस्य श्रवणेऽपि क आश्वासः? तस्माद् अनुपलक्ष्यकारणारब्धदिङ्मोहलक्षनेन्द्रियभ्रान्तिदर्शनेऽपि&#xA;प्रसिद्धकारणानुपलक्षणान् नेन्द्रियाणाम् अतादवस्थ्यव्यवस्था। यथाऽन्यथा तत्प्रत्ययानां&#xA;भ्रमत्वप्रसङ्गात्, तथाऽद्यापि किं न गण्यते? मा भूत् सर्वसंवृतिविलोपः। अभ्यासदशासत्तिसमाश्रयस्&#xA;तु समानः। न हि वधिरवरस्याभिरोपारूढश्रवणबलस्याप्य् अश्रवनेऽभावनिश्चयं ब्रूमः, बलनिश्चयस्यैवाभावात्।&lt;br&gt;&#xA;तद्वद् अन्यस्याप्य् अकलितबलस्य। अत्यन्ताभ्यासे हि सकलरजनीसुप्तप्रबुद्धानाम् अदर्शनेऽपि&#xA;तदवस्थासंवेदिनाम् अविपरीतव्यवहारवृत्तिदर्शनात् कः प्रस्तावो जाग्रतः स्वात्मन्य्&#xA;अन्यथात्वशङ्कायाः?तस्माद् अतादवस्थ्यस्य&#xA;तद्व्यवस्थाया वा निषेधः, प्रसिद्धकारणाभावात् तदुपलक्षणाभावाद् वा। यदि दर्शनश्रवणादाव्&#xA;अभ्यासदशापेक्षयाऽध्यक्षत्वनिबन्धनं तादवस्थ्यम् इच्छता, संवृतिव्यवस्थितेनेन्द्रियतादवस्थ्-(३)यं सामग्रीप्रतिबद्धबुद्धितादवस्थ्यं&#xA;वा साधारणशक्त्यपेक्षया स्वसंवेदनम् एव वा शरणम् आस्थीयते। तद् एवाश्रवणदशायाम् अपीति&#xA;कथम् अनेकान्तः शब्दाभावे?ननु ज्ञानात्मन्य्&#xA;एव स्वसंवेदनम् इति चेत्, न। एकाधिमोक्षविषयेष्व्&#xA;एककार्योपयोगिषु। एकधीः सर्वविषया&#xA;स्थिता निर्भागवर्तिषु॥१॥&lt;/p&gt;</description>
    </item>
    <item>
      <title>सामान्यदूषणदिक्प्रसारिता</title>
      <link>https://vishvAsa.github.io/tipiTaka/shAstrapiTaka/pramANa/sAmAnyadUShaNadikprasAritA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/sAmAnyadUShaNadikprasAritA/</guid>
      <description>&lt;p&gt;पण्डिताशोकविरचिता&#xA;सामान्यदूषणदिक्प्रसारिता।&lt;br&gt;&#xA;व्यापकन्नित्यमेकञ्च सामान्यं यैः प्रकल्पितं।&lt;br&gt;&#xA;मोहग्रन्थिच्छिदे तेषां तदभावः प्रसाध्यते॥&lt;/p&gt;&#xA;&lt;p&gt;कथमिदमवगम्यते। परस्परविलक्षणक्षणेषु प्रत्यक्षसमीक्ष्यमाणेष्वभिन्नधीध्वनिप्रसवनिबन्धनमनुयायिरूपं सामान्यं न मान्यं मानीषिणामिति। साधकप्रमाणविरहात् बाधकप्रमाणसम्भवाच्चेति ब्रूमः। तथाहि यदिदं सामान्यसाधनमनुमानमभिधीयते परैः। यदनुगताकारं ज्ञानं तदनुगतवस्तुनिबन्धनं यथा बहुषु पुष्पेषु स्रक् स्रगिति ज्ञानं। अस्ति च परस्परसम्पर्कविकलकलासु कार्य्यादिव्यक्तिष्वनुगताकारं विज्ञानं तदनैकान्तिकतादोषाक्रान्तशरीरत्वान्न तद्भावसाधनायालं। यतो भवति बहुषु पाचकेषु पाचकः पाचक इति एकाकारपरामर्शप्रत्ययः। न च तेष्वनुगतमेकं वस्तु समस्ति। तद्भावे हि प्रागेव तथाविधप्रत्ययोत्पादप्रसङ्गो दुर्व्वारप्रचारः। क्रियोपकारापेक्षाणां स्वलक्षणानां सामान्यव्यञ्जकत्वादयमदोष इति चेत्। नैतदस्ति। नित्यानामनाधेयातिशयतयाऽनुपकारिणि सहकारिण्यपेक्षाऽयोगात्। सातिशयत्वे वा प्रतिक्षणं विशरारूशरीरत्वात् क्रिया कुत इति दोषोदुष्परिहरः। क्रियानिबन्धनत्वात् पाचकेष्वनुगताकारप्रत्ययस्य नानैकान्तिकतादोष इत्यपि वार्त्तं। प्रतिभेदं भिद्यमानानां कर्म्मणां तन्निबन्धनत्वायोगात्। भिन्नानामप्यभिन्नाकारज्ञाननिबन्धनत्वे व्यक्तीनामपि तथा भावो न राज दण्डनिवारितः। ततश्च सामान्यमेव नोपेयं स्यात्। इति मूलहरं पक्षमाश्रयता देवानां प्रियेण सुष्ठ अनुकूलमाचरितं। अनेनैव न्यायेन क्रियाकारकसम्बन्धमभिन्नज्ञाननिबन्धनमुपकल्पयन् प्रतिक्षिप्तः। पाकक्रियात्वनिबन्धनः पाचकेष्वनुगताकारः प्रत्ययस्ततो नानैकान्तिकतादोष इत्यपि न मन्तव्यं। नह्यर्थान्तरसम्बन्धिनी जातिरर्थान्तरप्रत्ययोत्पत्तिहेतुः, अतिप्रसङ्गात्। स्यादेतत् समवेतसमवायसम्बन्धबलात् पाकक्रियासामान्यं पाचकेष्वभिन्नाकारं परामर्शप्रत्ययमुपजनयति ततो न यथोक्तदोषः। तदिदमप्यसारं। यत् उदयानन्तरापवर्ज्जितया कर्म्मणामेवासम्भवात्, विनष्टे कर्म्मणि तत् सामान्यं न कर्म्मणि तदभावादेव नापि कर्त्तरीति सम्बद्वसम्बन्धोप्यस्य नास्तीति नाभिन्नप्रत्ययहेतुः। तस्मात् स्थितमेतत्तदनैकान्तिकतादोषदुष्टत्वान्नेदमनुमानं सामान्यसत्त्वासाधनाय पर्य्याप्तमिति। इतश्चापि न सामान्यसत्त्वासाधनमिदमनुमानं। यथैव हि परस्परासङ्कीर्णस्वभावा अपि शाबलेयादयोभावाः कयाचिदेव तदेककार्य्यप्रतिनियमलक्षणया स्वहेतुबलायातया प्रकृत्या तदेकमभिमतमनुगतरूपमुपकुर्ब्बते, तदपरसामान्यान्तरमन्तरेणान्यथानवस्थाप्रसङ्गात्। तथा तमेकं परामर्शप्रत्ययमुपजनयन्तु किमन्तरालगडुना व्यतिरेकवता सामान्येनोपगतेन।&lt;br&gt;&#xA;अथोच्यते प्रतिनियतशक्तयः सर्व्वभावाः। एतच्च सामान्यापलापिभिरपि नियतमभ्युपगमनीयं अन्यथा कुतः शालिवीजं शाल्यङ्कुरमेव जनयति न कोद्रवाङ्कुरमिति। परपर्य्यनुयोगे भावप्रकृतिं मुक्त्वा किमपरमिह वचनीयमस्ति। एतच्चोत्तरमस्माकमपि न वनौकःकुलकवलितं, तथाहि वयमप्येवं शक्ता एव वक्तुं सामान्यमेवोपकर्त्तुं शक्तिव्यक्तीनां भेदाविशेषेऽपि न तदेकं विज्ञानमुपजनयितुमिति। अनुत्तरं वत दोषसङ्कटमत्रभवान् दृष्टिदोषेण प्रविश्यमानोऽपि नात्मानमात्मना सम्बेदयते। तथाहि शालिवीजतदङ्कुरयोरध्यक्षानुपलम्भनिबन्धने कार्य्यकारणभावेऽवगते शालिवीजं शाल्यङ्कुरं जनयितुं शक्तं न कोद्रवाङ्कुरमिति शक्यमभिधातुं। नैवं सामान्यतद्वतोरुपकार्य्योपकारकभावः कुतश्चन प्रमाणान्निश्चितः। तत्कथमिदमुत्तरमभिधीयमानमादधीत साधिमानमित्यलमलीकनिर्बन्धनेन। न साधकप्रमाणविरहमात्रेण प्रेक्षावतामसद्व्यवहारः। ततस्तदभावसाधकमनुमानमभिधीयमानमस्माभिराकल्यतां। यद्यदुपलब्धिलक्षणप्राप्तं सन्नोपलभ्यते तत्तदसदिति प्रेक्षावद्भिर्व्यवहर्त्तव्यं, यथाम्बराम्बुरुहं, नोपलभ्यते चोपलब्धिलक्षणप्राप्तं सामान्यं क्वचिदपीति स्वभावानुपलब्धिः। न चात्रासिद्विदोषोद्भावनया प्रत्यवस्थातव्यम्। तथा ह्यत्रासिद्विर्भवन्ती स्वरूपतो विशेषणतो वा भवेत्। तत्र न तावदाद्यं सम्भवति। अन्योपलम्भरुपस्यानुपलम्भस्याभ्युपगमात्। तस्य च स्वसम्बेदनप्रत्यक्षसाक्षात्कृतस्वरूपत्वात् कुतः स्वरूपासिद्वदोषावकाशः।&lt;br&gt;&#xA;अथोच्यते स्वसम्बेदनमेव न सम्भवति। स्वात्मनि क्रियाविरोधात्। न हि तयैवासिधारया सैवासिधारा च्छिद्यते। तदेबाङ्गल्यग्रं तेनैवाङ्गुल्यग्रेण स्पृश्यते इति। अतोऽसिद्व एवायं हेतुः। तदिदं स्वसम्बेदनशब्दार्था परिज्ञानविजृम्भतमेव प्रकटयति वावः। तथाहि कलसकलधौतकुवलयादिभ्यो व्यावृत्तं विज्ञानमुपजायते। तेन बोधरूपतयोत्पत्तिरेवास्य स्वसम्बित्तिरुच्यते, प्रकाशवत्। न कर्म्मकर्त्तृक्रियाभावात्। एकस्यानंशरूपस्य त्रैरूप्यानुपपत्तितः। यथैव हि प्रकाशकान्तरनिरपेक्षः प्रकाशः प्रकाशमान आत्मनः प्रकाशक उच्यते। तथा ज्ञानमपि ज्ञानान्तरनिरपेक्षं प्रकाशमानमात्मनः प्रकाशमुच्यते। ततोऽयं परमार्थः। न ज्ञानं ज्ञानान्तरसंवेद्यमुपपद्यते नाप्यसम्बिदितमुच्यते। यथाप्रकारे च स्वसम्बेदनशब्दार्थ विवक्षिते न किञ्चिद् वचनीयकमस्ति कुतो यथोक्तदोषावसरः। नापि विशेषणासिद्व्याऽसिद्विरूद्भावनीया। उपलब्धिलक्षणप्राप्ततया सामान्यस्य स्वयमेव परैरुपगमात्। तथानभ्युपगमे वा न सामान्यबलेन वा कुलेयादिष्वनुगताकारौ धीध्वनी स्यातां। न हि यतो यत्र ज्ञानाभिधानप्रवृत्तिस्तदनुपलक्षणे तस्य प्रतीतिर्भवति, दण्डिवत्। यत् पुनरिदमुद्योतितमुद्योतकरेण। किं सामान्यं प्रतिपद्यसे, न वा। यदि प्रतिपद्यसे कथमपन्हुषे। अथ न प्रतिपद्यसे तदा तस्यासिद्वत्वादाश्रयासिद्वो हेतुः। तदिदं तस्य धर्म्मिस्वरूपितानभिज्ञताविजृम्भितमाभाति। यतो न वयं वहीरूपतया सामान्यं धर्म्मितयाऽङ्गीकुर्म्महे। अन्तर्म्मात्राभिनिवेशिनो भावाभावोभयानुभवाहितवासनापरिपाकप्रभवस्याध्यस्तवहिर्वस्तुनो ज्ञानाकारस्य धर्म्भितयोपयोगात्।&lt;br&gt;&#xA;स च स्वसम्बेदनप्रत्यक्षसिद्वतया न शक्यः प्रतिक्षेप्तुं। तदत्र धर्म्मिणि व्यवस्थिताः सदसत्वे चिन्तयन्ति। किमयं सामान्यशब्दविकल्पप्रतिभासार्थो धर्म्मी परपरिकल्पितवहिःसामान्यनिबन्धनो वेति। तस्य वाह्यानुपादानत्वे साध्यतयाऽनुपलम्भो हेतुः। न पुनस्तस्यैवाभावः साध्यते। तद्विषयशब्दप्रयोगप्रसङ्गात्। एवम्बिधे च धर्म्मिणि विवक्षिते कुत आश्रयासिद्विदोषः। यत्तूच्यते। प्रत्यक्षप्रमाणसिद्वस्वभावतया सामान्यस्यासिद्व एवायं हेतुरिति। तदयुक्तं, तस्य स्वरूपेणाप्रतिभासनात्।&lt;br&gt;&#xA;इदमेव हि प्रत्यक्षस्य प्रत्यक्षत्वं यत् स्वरूपस्य स्वबुद्वौ समर्पणं। इदं पुनर्मूल्यादानक्रयि सामान्यं स्वरूपञ्च नादर्शयति प्रत्यक्षताञ्च स्वीकर्त्तुमिच्छति। तथाहि न वयं परस्परासंकीर्णशावलेयादिव्यक्तिभेदप्रतिभासनवेलायां तद्विलक्षणमपरमनुगतमध्यक्षेणेक्षामहे। कण्ठेशनमिव भूतेषु। शावलेयसामान्यबुद्वेरसिद्वेः। तत् कथमदृष्टकल्पनयात्मानमात्मना विप्रलभेमहि।&lt;br&gt;&#xA;इति नासिद्वो हेतुः। नाप्यनैकान्तिकता शङ्काविषयमतिपतति, विपक्षवृत्त्यदर्शनात्। असपक्षे सम्भवानुपलम्भात्। साधारणानैकान्तिकता माभूत। सन्दिग्धविपक्षव्यावृत्तिकता तु प्रतिबन्धादर्शनादनिवारित प्रसरैव।&lt;br&gt;&#xA;तदेतन्न समालोचिततर्ककर्कशधियामभिधानं। विपर्य्यये बाधकप्रमाणसामर्थ्यादपसारितसद्भावत्वात्तदाशङ्कायाः। तथाह्यसत्त्वे साध्ये सत्त्वं विपक्षः। तत्र प्रत्यक्षवृत्त्या भवितव्यं। यतो यद्यदाऽविकलाऽप्रतिहतसामर्थ्यं तत्तदा भवत्येव। तद्यथाऽविकलबलसकलकारणकलापोऽङ्कुरः। सति च चक्षुरादिसाकल्ये दृश्ये वस्तुन्यविकलाप्रतिबद्वशक्तिकारणं प्रत्यक्षं ज्ञानमिति स्वभावहेतुः। ततो विरुद्वोपलम्भाद्विपक्षाद्व्यावर्त्तमानो हेतुः। असद्व्यवहारयोग्यत्वेन व्याप्यत इति व्याप्तिसिद्वेर्नानैकान्तिकः। अभिमतसाध्य प्रतिबन्धसिद्वेस्तु विरुद्वता दूरतरसमुत्सारितरभसप्रसरैव। अतोऽसिद्वतादिदूषणशङ्काकलङ्कालङ्कि(कृ)ताद्वेतोः प्रस्तुतवस्तुसिद्वौ सिद्वमसत्त्वं सामान्यस्येत्यलमतिबद्वविस्तरविसारिण्या कथयेति विरम्यते।&lt;br&gt;&#xA;न च वस्तुसंस्थानवत् सामान्यं व्यक्तेर्लक्षणं। न चानुवृत्तव्यावृत्तवर्णाद्यात्मके जातिव्यक्ती वर्णादिनियतप्रतिभासप्रतीतिप्रसङ्गात्। व्यक्तेरेवासौ प्रतिभास इति चेत् कोऽपरस्तर्हि सामान्यस्यानुगताकार इति चेत्।&lt;br&gt;&#xA;ननु वर्णसंस्थाने विरहय्य किमपरमनुगामि विद्यते। जातिब्यक्तयोः समवायबलादविभावितविभागयोः क्षीरोदकयोरिव परस्परमिश्रणेन प्रतिपत्तेरिति चेत्। न तर्हि सामान्यविशेषयोरेकतरस्यापि रूपं गृहीतं। स्वरूपाग्रहणेऽनयोरप्यग्रहणमिति निरालम्बनैव सा तादृशी प्रतिपत्तिरिति परमार्थ आवेदितस्तावत् निरालम्बनया च प्रतीत्या व्यवस्थाप्यमानं सामान्यं सुव्यवस्थापितं। तस्माद्विशेष्यासिद्व्यापि नायमसिद्वो हेतुः। सपक्षे वर्त्तमानो विरुद्व इत्यपि न मन्तव्यः। अनैकान्तिकताप्यस्य न सम्भावनाम् अर्हति। असद्व्यवहारा नपेक्षत्वेन हि दृश्यानुपलम्भो व्याप्तः। यदि हि सन्नपि तत्र न प्रवर्त्तयेत्। इह सापेक्षः स्यात्। ततो विपक्षाद्व्यापकविरुद्वावरुद्वात्। व्यावर्त्तमानोऽसद्व्यवहारे विश्राम्यतीति अतस्तेनासद्व्यवहारेणानुपलम्भो व्याप्यत इति कुतोऽनेकान्तः। ततश्च स एवार्थः समायातः।&lt;br&gt;&#xA;एतासु पञ्चस्ववभासनीषु&#xA;प्रत्यक्षवोधे स्फुटमङ्गुरीषु।&lt;br&gt;&#xA;साधारणं षष्ठमिहेक्षते यः&#xA;शृङ्गं शिरस्यात्मन ईक्षते सः॥&lt;/p&gt;</description>
    </item>
    <item>
      <title>हेतुतत्त्वोपदेशः</title>
      <link>https://vishvAsa.github.io/tipiTaka/shAstrapiTaka/pramANa/hetutattvopadeshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/hetutattvopadeshaH/</guid>
      <description>&lt;p&gt;हेतुतत्त्वोपदेशः&#xA;मञ्जुश्रीकुमारभूताय नमः&#xA;१. साधनं दूषणं चैव साभासं परसंविदे।&lt;br&gt;&#xA;प्रत्यक्षमनुमानं च साभासं त्वात्मसंविदे॥&lt;/p&gt;&#xA;&lt;p&gt;अयं शास्त्रार्थरांग्रहः॥&lt;/p&gt;&#xA;&lt;p&gt;२. वादिना स्वयं साधयितुमिष्टोऽर्थः साध्यः। येन साध्यते तत्साधनम्॥&lt;/p&gt;&#xA;&lt;p&gt;३. हेतोस्त्रैरूप्यमुच्यते। किं पुनस्तत्त्रैरूप्यम्। पक्षे सत्त्वमेव प्रथमं रूपम्। सपक्ष एव सत्त्वमिति द्वितीयं रूपम्। विपक्षे [च] असत्त्वमेव निश्चितमिति तृतीयं रूपम्॥&lt;/p&gt;&#xA;&lt;p&gt;४. तत्र पक्षः प्रसिद्धो धर्मी प्रसिद्धविशेषणेन विशिष्टः स्वयं साधयितुमिष्टः प्रत्यक्षाद्यविरुद्धः। यथा धर्मी शब्दोऽनित्य इति विशेषणेन विशिष्टः साध्यः। कृतकत्वादिति हेतुर्भवतीति॥&lt;/p&gt;&#xA;&lt;p&gt;५. कः पुनः सपक्षः। साध्यधर्मसामान्येन समानः सपक्षः। यथा घटादिरिति॥&lt;/p&gt;</description>
    </item>
    <item>
      <title>हेतुबिन्दुः</title>
      <link>https://vishvAsa.github.io/tipiTaka/shAstrapiTaka/pramANa/hetubinduH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/pramANa/hetubinduH/</guid>
      <description>&lt;p&gt;हेतुबिन्दुः&#xA;नमो बुद्धाय।&lt;br&gt;&#xA;(१. १)परोक्षार्थप्रतिपत्तेरनुमानाश्रयत्वादेव तद् व्युत्पादनार्थ संक्षेपत इदमारभ्यते-&#xA;पक्षधर्मस्तदंशेन व्याप्तो हेतुस्त्रिधैव सः।&lt;br&gt;&#xA;अविनाभावनियमाद् हेत्वाभासास्ततोऽपरे॥&lt;/p&gt;&#xA;&lt;p&gt;(१.२) पक्षो धर्मी, अवयवे समुदायोपचारात्। प्रयोजनाभावादनुपचार इति चेत्। न। सर्वधर्मिधर्मप्रतिषेधार्थत्वादुपचारस्य। एवं हि चाक्षुषत्वादि परिहृतं भवति। धर्मवचनेनापि पराश्रयत्वाद् धर्मस्य धर्म्याश्रयसिद्धौ प्रत्यासत्तेः साध्यधर्मिण एव सिद्धिरिति चेत्। न। प्रत्यासत्तेः दृष्टान्तधर्मिणोऽपि। सिद्धे तदंशव्याप्त्या दृष्टान्तधर्मिणि सत्त्वे पुनर्धर्मिणो वचनं दृष्टान्तधर्मिण एव यो धर्मः स हेतुरिति नियमार्थमाशंक्येत। दृष्टं सजातीय एव सत्त्वम् इत्यवधारणेन साध्याभावे सिद्धेऽपि व्यतिरेके साध्याभावे असत्त्ववचनम्, तथेहापि तदंशव्याप्तिवचनात् सिद्धेऽपि दृष्टान्तधर्मिणि सत्त्वे तत्रैव भावनियमार्थ धर्मिवचनमाशंक्येत। तस्मात् सामर्थ्याद् अर्थप्रतीतावपि उपचारमात्रात् समाननिर्देशात् प्रतिपत्तिगौरवं च परिहृतं भवति।&lt;br&gt;&#xA;(१.३) पक्षस्य धर्मत्वे तद्विशेषणापेक्षस्यान्यत्राननुवृत्तेरसाधारणतेति चेत्। न। अयोगव्यवच्छेदेन विशेषणात्। यथा चैत्रो धनुर्धर इति। नान्ययोगव्यवच्छेदेन। यथा पार्थो धनुर्धर इति।&lt;br&gt;&#xA;तदंशस्तधर्मः।&lt;br&gt;&#xA;(१.४) तस्य व्याप्तिर्हि व्यापकस्य तत्र भाव एव। व्याप्यस्य वा तत्रैव भावः। एतेन अन्वयो व्यतिरेको वा पक्षधर्मश्च यथास्वं प्रमाणेन निश्चित उक्तः। सर्वत्र हेतौ साध्यवैधर्म्ये व्याप्त्यसिद्धेर्व्यापकानिवृत्तौ निवृत्त्यभावाद्वा। अन्वयव्यतिरेकानिश्चयाभ्यां हि तद्धर्मव्याप्तिनिश्चयः।&lt;br&gt;&#xA;(१.५) तत्र पक्षधर्मस्य साध्यधर्मिणि प्रत्यक्षतोऽनुमानतो वा प्रसिद्धिः। तथा प्रदेशे धूमस्य, शब्दे वा कृतकत्वस्य।&lt;br&gt;&#xA;सधूमं हि प्रदेशमर्थान्तरविविक्तरूपमसाधारणात्मना दृष्टवतः स्मार्तं यथादृष्टभेद विषयं लिङ्गज्ञानमुत्पद्यते।&lt;br&gt;&#xA;तत्र यदाद्यमसाधारणविषयं दर्शनं तदेव प्रमाणम्।&lt;br&gt;&#xA;(१.६) तस्मिंस्तथाभूते दर्शनेन दृष्टेसति स येन येनासाधारणस्तदसाधारणतां ततो भेदमभिलपन्ती अतद्वयावृतिविषया स्मृतिरुत्पत्रा प्रत्यक्षबलेन न प्रमाणम्। यथादृष्टाकारग्रहणात्, प्रागसाधारणं दृष्ट्वा असाधारण इत्यभिलपतः अपूर्वार्थाधिगमाभावात्, अर्थक्रियासाधनस्य आलोचनाज्ञानेन दर्शनाच्च। अदृष्टस्य पुनस्तत्साधनस्य विकल्पेनाप्रतिपत्तेरनुमानवत्।&lt;br&gt;&#xA;अर्थक्रियार्थी हि सर्वः प्रेक्षावान् प्रमाणमप्रमाणं वाऽन्वेषते। न च सामान्यं स्वलक्षणप्रतिपत्तेरूर्ध्वं तत्सामर्थ्योत्पत्रविकल्पविज्ञानग्राह्यं काञ्चिदर्थक्रियामुपकल्पयति। यथा नीलं दृष्ट्वा नीलमिति ज्ञाने। तदेव हि नीलस्वलक्षणं तथाविधसाध्यार्थक्रियाकारि। तच्च तेनात्मना दृष्टमेव आलोचनाप्रत्ययेन।&lt;br&gt;&#xA;न च तत्स्वलक्षणग्रहणोत्तरकालभाविनो नीलविकल्पस्य विषयेण नीलसाध्यार्थक्रिया क्रियते।&lt;br&gt;&#xA;(१.७) तस्मात् अनधिगतार्थविषयं प्रमाणम् इत्यपि अनधिगते स्वलक्षणे इति विशेषणीयम्।&lt;br&gt;&#xA;अधिगते तु स्वलक्षणे तत्सामर्थ्यजन्मा विकल्पस्तदनुकारी कार्यतस्तद्विषयत्वात् स्मृतिरेव, न प्रमाणम्, अनधिगतवस्तुरूपस्यानधिगतेः। वस्त्वधिष्ठानत्वात् प्रमाणव्यवस्थायाः। अर्थक्रियायोग्यविषयत्वात् तदर्थिनां प्रवृत्तेः। अर्थक्रियायोग्यलक्षणं हि वस्तु। ततोऽपि विकल्पात् वस्तुन्येव तदध्यवसायेन पुरुषस्य प्रवृत्तेः। प्रवृत्तौ प्रत्यक्षेणाभिन्नयोगक्षेमत्वात्।&lt;br&gt;&#xA;पूर्वप्रत्यक्षक्षणेन अभिन्नयोगक्षेमत्वादुत्तरेषां क्वचिदप्रामाण्यप्रसङ्ग इति चेत्। न। क्षणविशेषसाध्यार्थवाञ्चायां नानायोगक्षेमत्वात्। साधारणे हि कार्ये न तेषां सामर्थ्यभेदः। अपरापरधूमप्रमितसत्रिकृष्टाग्निषु इव अनुमानज्ञानानामग्निमात्रसाध्येऽर्थे।&lt;br&gt;&#xA;एतेन धर्मिधर्मलिङ्गादिविकल्पस्य प्रमाणपृष्ठभाविनः प्रामाण्यं प्रत्युक्तम्।&lt;br&gt;&#xA;(१.८) अन्वयनिश्चयोऽपि स्वभावहेतौ साध्यधर्मस्य वस्तुतस्तद्भावतया साधनधर्मभावमात्रानुबन्धसिद्धिः। सा हि साध्यविपर्यये हेतोर्बाधक- प्रमाण-वृत्तिः। यथा सत् तत् क्षणिकमेव, अक्षणिकत्वेऽ-र्थक्रिया विरोधात् तल्लक्षणं वस्तुत्वं हीयते।&lt;br&gt;&#xA;कार्यहेतौ कार्यकारणभावसिद्धिः। यथेदमस्योपलम्भे उपलब्धिलक्षणप्राप्तमनुपलब्धमुपलभ्यते, सत्सु अप्यन्येषु हेतुषु अस्याभावे न भवतीति यस्तद्भावे भावस्तदभावेऽभावश्च प्रत्यक्षानुपलम्भसाधनः कार्यकारणभावः तस्य सिद्धिः। कार्यकारणभाव एव ह्यर्थान्तरस्य एवं स्यात्- यत्र धूमस्तत्रावश्यमग्निरिति, अग्निभाव एव हि भावो धूमस्य तत्कार्यत्वमिति।&lt;br&gt;&#xA;अनुपलब्धावपि अन्वयनिश्चयः असद्वयवहारस्योपलब्धिलक्षणप्राप्तस्यानुपलब्धिमात्रवृत्ति साधनं, निमित्तान्तराभावोपदर्शनात्।&lt;br&gt;&#xA;(१.९) व्यतिरेकनिश्चयोऽपि कार्यस्वभावहेत्वोः कारणव्यापकानुपलब्धिभ्यां दृश्यविषयाभ्यां कार्यकारणव्याप्यव्यापकभावसिद्धौ सत्यां साध्याभावेऽभावसिद्धिरुद्दिष्ट विषयस्याभावोपदर्शने। अनुपलब्धिलक्षणप्राप्तस्यान्यथा क्वचिदभावासिद्धेः। अनुद्दिष्टविषयं साध्याभावे हेत्वभावख्यापनं प्रतिबन्धमात्रसिद्धौ सिध्यतीति न तत्र व्यतिरेक- साधने अनुपलब्ध्योः दृश्यविषयताविशेषणमपेक्ष्यते। व्यतिरेकानिश्चयोऽनुपलब्धावुपलब्धिलक्षणप्राप्तात् सतोऽनुपलम्भाभावदर्शनम्।&lt;br&gt;&#xA;(१.१०) एतल्लक्षणः त्रिधैव सः हेतुस्त्रिप्रकार एव। स्वभावः कार्यमनुपलब्धिश्चेति। यथा अनित्ये कस्मिंश्चित्साध्ये सत्त्वमिति। अग्निमति प्रदेशे धूम इति। अभावे च उपलब्धिलक्षणप्राप्तस्यानुपलब्धिरिति। अत्रैव त्रिविधहेतावविनाभावस्य नियमात्। पक्षधर्मस्य यथोक्ता व्याप्तिरविनाभावः। न स त्रिविधाद्धेतोरन्यत्रास्तीत्यत्रैव नियत उच्यते।&lt;br&gt;&#xA;(२.१) तत्र साधनधर्मभावमात्रान्वयिनि साध्यधर्मे स्वभावो हेतुः। अपरापरव्यावृत्तिभेदेन धर्मभेदे सत्यपि वस्तुतः लिङ्गस्वभाव एव। हेतुस्वभावे साध्यधर्मेऽन्वयव्यभिचाराभावात् लक्षणे तन्मात्रान्वयेनेति विशेषणं परमतापेक्षम्।&lt;br&gt;&#xA;परे हि अर्थान्तरनिमित्तमतद्भावमात्रान्वयिनमपि स्वभावमिच्चन्ति। तेन च विशेषणेन तथविधस्य अतत्स्वभावतां तस्मिन् साध्ये हेतोर्व्यभिचारं चाह। यथा हेतुमति विनाशे कृतकत्वस्य।&lt;br&gt;&#xA;(२.२) तस्य द्विधा प्रयोगः। साधर्म्येणैकः वैधर्म्येणापरः। यथा यत् सत् तत् सर्वं क्षणिकम्। यथा घटादयः। संश्च शब्दः इति। तथा, क्षणिकत्वाभावे सत्त्वाभावः संश्च शब्द इति। सर्वोपसंहारेण व्याप्तिप्रदर्शनलक्षणौ साधर्म्यवैधर्म्यप्रयोगावुक्तौ।&lt;br&gt;&#xA;(२.३) अत्र पक्षधर्मसम्बन्धवचनमात्रसामर्थ्यादेव प्रतिज्ञार्थस्य प्रतीतेः न प्रतिज्ञायाः प्रयोग उपदर्शितः। अप्रदर्शिते प्रमेये कथं तत्प्रतीतिरिति चेत्। स्वयं प्रतिपत्तौ प्रमेयस्य क उपदर्शयिता? प्रदेशस्थं धूममुपलब्धवतः तस्याग्निना व्याप्तेः स्मरणे तत्सामर्थ्यादेव अग्निरत्र इति प्रतिज्ञार्थप्रतीतिर्भवति। न च तत्र कश्चित् अग्निरत्रेति अस्मै निवेदयति। नापि स्वयमपि प्रागेव प्रतिपद्यते किञ्चित्, प्रमाणमन्तरेणैवं प्रतीतेः निमित्ताभावात् प्रतीतौ लिङ्गस्य वैयर्थ्यम्। स्वयमेवाकस्मात् अग्निरत्रेति व्यवस्थाप्य तत्प्रतिपत्तये पश्चाल्लिङ्गमनुसरतीति कोऽयं प्रतिपत्तेः क्रमः? परेणापि तदुच्यमानं प्लवत एव उपयोगाभावात्। विषयोपदर्शनमुपयोग इति चेत्,  तेनैव तावद्दर्श्यमानेन कोऽर्थः? यदि प्रतीतिरन्यथा न स्यात्तदा सर्वं शोभेत। तस्मादेष स्वयंप्रतीतौ केनचिद् विषयोपस्थापकेन विनापि प्रतियन् अस्मान् कार्यिणो दृष्ट्वा पर्वब्राह्मण इव व्यक्तं मूल्यं मृगयते। अस्मद्वचनादपि स्वयं सिद्धमेव लिङ्गमनुसृत्य साध्यं प्रत्येतीति कोऽनयोरवस्थयोर्विशेषः? दृष्टा च पक्षधर्मसम्बन्धवचनमात्रात् साधर्म्यवत् - प्रयोगादेः प्रतिज्ञावचनमन्तरेणापि प्रतीतिरिति कस्तस्योपयोगः? स्वनिश्चयवदन्येषामपि निश्चयोत्पादनाय साधनमुच्यते। तत्र स्वयं प्रमेयोपदर्शनेन विनापि प्रतिपद्य परं प्रतिपादयत्रपूर्व क्रममाश्रयते इति किमत्र कारणम्?  तस्मात्र प्रमेयस्य वचनेन किञ्चित्प्रयोजनमन्यथापि प्रतिपत्तेरुत्पत्तेः।&lt;br&gt;&#xA;(२.४) एतेनोपनयनिगमनादिकमपि प्रत्युक्तम्। एतावतैव साध्यप्रतीतेर्भावात्। डिण्डिकरागं परित्यज्याक्षिणी निमील्य चिन्तय तावत् किमियता प्रतीतिः  स्यात्र वेति। भावे किं प्रपञ्चमालया? इति इयानेव साधनवाक्ये प्रयोगो ज्यायान्।&lt;br&gt;&#xA;(२.५) अत्र पूर्वं हेतुः प्रयोक्तव्यः पश्चाद् दृष्टान्त इति क्रमनियमोऽपि न कश्चित्। सर्वथा गमकत्वात्।&lt;br&gt;&#xA;(२.६) सम्बन्धवचनेऽपि नार्थभेदोऽपि कश्चित्। उभयथाऽपि तद्भावस्यैव ख्यापनात्। नहि अतत्स्वभावस्य भावे एकान्तेनान्यस्य भावः कृतकत्वस्य भावे प्रयत्नानन्तरीयकत्ववत्। कार्यस्यापि अतत्स्वभावस्याभावे न तन्निवृत्तिः, यथाऽनयोरेव नैकनिवृत्तावन्यनिवृत्तिः।&lt;br&gt;&#xA;तस्मादन्वयव्यतिरेकयोर्यथालक्षणमेकोऽपि प्रयोक्तो द्वितीयमाक्षिपतीति नैकत्रं साधनवाक्ये द्वयोः प्रयोगः इष्यते वैयर्थ्यात्। तत्स्वभावतयाऽन्वयसिद्धौ तदभावेऽभावोऽपि सिध्यत्येव। तथा सिद्धौ चान्वयस्यापि सिद्धेरिति।&lt;br&gt;&#xA;तदभाव एव हेतोरभावख्यातिर्यथा स्यात् नान्यत्र विपक्षे विरुद्धे वा इति नियमख्यापनार्थोऽपि व्यतिरेकप्रयोगो न युक्तः , अन्यविरुद्धयोरपि विपक्षत्वात्।&lt;br&gt;&#xA;(२.७) कथमिदम् अवगम्यते सदवश्यं नश्वरस्वभावमिति येन अन्वयव्यतिरेकसम्भव इति चेत्। विनाशहेत्वयोगात्। स्वभावत एव भावा नश्वराः नैषां स्वहेतुभ्यो निष्पत्रानामन्यतो विनाशोत्पत्तिः। तस्यासामर्थ्यात्। न हि विनाशहेतुर्भावस्य स्वभावमेव करोति तस्य स्वहेतुभ्यो निर्वृत्तेः। नापि भावान्तरमेव, भावान्तरकरणे भावस्य तदवस्थत्वात् तथोपलब्ध्यादिप्रसङ्गः। नापि स्वभावान्तरमस्यावरणम् तदवस्थे तस्मिन्नावरणायोगात्। नापि विनाशहेतुना भावाभावः क्रियते। अभावस्य विधिनाऽन्यतयोपगमे व्यतिरेकाव्यतिरेक विकल्पानतिक्रमात्। भावप्रतिषेधकरणे न तस्य किञ्चिद्भवति न भवत्येव केवलमिति। एवं च कर्ता न भवतीत्यकर्तुरहेतुत्वमिति न विनाशहेतुः कश्चित्।&lt;br&gt;&#xA;(२.८ ) वैयर्थ्याच्च। यदि स्वभावतो नश्वरः स्वात्मन्यनवस्थायी भावः तस्य न किञ्चिन्नाशकारणैः। तत्स्वभावतयैव स्वयं नाशात्। यो हि यत्स्वभावः स स्वहेतोरेव उत्पद्यमानः तादृशो भवति, न पुनस्तद्भावे हेत्वन्तरमपेक्षते। प्रकाशद्रवोष्णकठिनद्रव्यादिवत्। न हि प्रकाशादयस्तदात्मान उत्पन्नाः पुनः प्रकाशादिभावे हेत्वन्तरमपेक्षन्ते। तदात्मनस्तादात्म्याभावे नैरात्म्यप्रसङ्गात्। तद्वदस्थितिधर्मा चेत् स्वभावतो भावो निष्पन्नो न पुनस्तदात्मतायां हेत्वन्तरमपेक्षते।&lt;br&gt;&#xA;(२.९) बीजादिवदनेकान्त इति चेत्। स्यादेतद् बीजादयोऽङ्कुरादिजननस्वभावा। अपि सलिलादि-हेत्वन्तरापेक्षणात् न केवला जनयन्ति। तद्वद् भावोऽपि विनाशे स्यादीत्। न। तस्वभावस्य जननादजनकस्य चातत्स्वभावत्वात्। अत एव तयोरवस्थयोर्वस्तुभेदो निश्चेयः। भावानां स्वभावान्यथात्वाभावात् तत्स्वभावस्य पश्चादिव प्रागापि जननप्रसङ्गात्।&lt;br&gt;&#xA;तस्माद्योऽन्त्योऽवस्थाविशेषः स एवाङ्कुरजननस्वभावः। पूर्वभाविनस्तु अवस्थाविशेषा अङ्कुरकारणस्य कारणानि इति नानेकान्तः। क्षणिकेषु भावेषु अपरापरोत्पत्तेरैक्याभावात्।&lt;br&gt;&#xA;(२.१०) यदि तेऽन्त्याः समर्थाः किं न जनयन्ति प्रत्येकमिति। जनयन्त्येव नात्रान्यथाभावः स्वभास्यावैपरीत्यात्।&lt;br&gt;&#xA;ननु तेषु सहकारिषु समर्थस्वभावेषु कोऽपरस्योपयोगः ? न वै भावानां काचित् प्रेक्षापूर्वकारिता यतः अयमस्मास्वन्यतमोऽपि समर्थः किमस्माभिः कर्तव्यम् इत्यालोच्यापरे निवर्तेरन्। ते निरभिप्रायव्यापारा एव स्वहेतुपरिणामोपनिधिधर्माणोनोपालम्भमर्हन्ति, तत्प्रकृतेः।&lt;br&gt;&#xA;ते समर्थाः किं नापरापरं जनयन्तीति चेत्। न, तत्रैव सामर्थ्यात् तस्यैवैकस्य जनने समर्था नान्यस्येति नापरापरजननम्।&lt;br&gt;&#xA;(२.११) भिन्नस्वभावेभ्यश्चक्षुरादिभ्यः सहकारिभ्य एककार्योत्पत्तौ न कारणभेदात् कार्यभेदः स्यादिति चेत्। न। यथास्वं स्वभावभेदेन तद्विशेषोपयोगस्तदुपयोगैः कार्यस्वभावविशेषासङ्करात्। यथा मृत्पिण्डकुलालसूत्रा दिभ्यो भवतो घटस्य मृत्पिण्डादमृत्स्वभावेभ्यो वृक्षादिभ्यो भिन्नः स्वभावः कुलालात्तस्यैव मृदात्मनः सतः संस्थाविशेषात्मतया तदन्येभ्यो भिन्नः सूत्रात्तस्यैव मृत्संस्थान विशेषात्मनः चक्रादेर्विभक्तः स्वभावो भवति। तदेवं न कुलालान्मृत्स्वभावताः, न मृदः संस्थानविशेषः। न च तयोः शाक्तिविशेषविषयभेदेऽपि तज्जनितविशेषभेदस्य कार्यस्य स्वभावेन भेदः मृत्संस्थानयोरपरस्परात्मतया संस्थानमृद्रूपाभ्यां तयोरप्रतिभासनप्रसङ्गात्।&lt;br&gt;&#xA;(२.१२) अन्यदेव संस्थानं गुणो मृद्द्रव्यात् तेन भिन्नस्वभावः कुलालमृत्पिण्डयोरुपयोगविशेष इति चेत्। उक्तमत्र। अपि च यदि संस्थानं भिन्नं मृदः कुलालः किं न पृथक्करोति?&#xA;गुणस्य द्रव्यपरतन्त्रत्वात् स कथं पृथक् क्रियेत? तत्संस्थानाधारात्मकं यदि स्वभावेनैव तद् द्रव्यम्, तत्संस्थानं वा तदाधेयात्मकं, तदा किमिति कुलालव्यापारमपेक्षते इति चेत्। न। ततः परस्परसम्बन्धयोग्यताप्रतिलम्भात्। अन्यथा मृत्पिण्डस्य स्वभावत एव तथाविधसंस्थानसम्बन्धयोग्यत्वे वस्तुन एव प्रागपि योग्यतालक्षणा धर्मतास्तीति संस्थानविशेषेण सम्बन्धः स्यादिति। एवं तर्थि सा योग्यता मृद्द्रव्यस्य कुलालाद् भवतीति नानयोः  स्वभावभेदः। भेदेहि प्राग्वत् प्रसज्येत। अस्ति तावदेकस्वभावत्वेऽपि एकस्यानेकप्रत्ययोपाधेयविशेषतेति किं मृत्संस्थानयोः एकस्वभावत्वसाधनाय अतिनिर्बन्धेन।&lt;br&gt;&#xA;(२.१३) तेन सहकारिणः प्रत्यया नैकोपयोगविषयाः कार्यस्यैकस्वभावत्वेऽपि वस्तुत इति यथेह कारणभेदो भिन्नविशेषोपयोगात् नैककार्यः, तथा चक्षुरादिभ्यो विज्ञानोत्पत्तौ उत्रेयः। तथा हि- समनन्तरप्रत्ययाद्विज्ञानाच्चक्षुर्विज्ञानस्य उपलम्भात्मता तस्यैवोपलम्भात्मनः सतश्चक्षुरिन्द्रियाद्रूपग्रहणयोग्यताप्रतिनियमः विषयात्तत्तुल्यरूपतेति अभिन्नत्वेऽपि वस्तुतः कार्यस्य कारणानां भिन्नेभ्यः स्वभावेभ्यो भिन्ना एव विशेषा भ्वन्तीति न कारणभेदेऽपि अभेदस्तत्कार्यविशेषस्य।&lt;br&gt;&#xA;त एवैते कारणशक्तिभेदा यथास्वं प्रतिविशिष्टकार्यजननेऽव्यवधेयशक्तितया प्रत्युपस्थिताः क्षणिकत्वात्सामग्रीकार्यस्य स्वभावस्थित्याश्रयैत्युच्यन्ते। तथाहि तत्तेभ्यः समस्तेभ्यः  उपलम्भात्मकं रूपग्रहणं प्रतिनियतं विषयरूपं चेति प्रतिविशिष्टस्वभावमेकमेव जातम्।&lt;br&gt;&#xA;(२.१४) अप्रतिरोधशक्तिकेषु अनन्तरकार्येषु अनाधेयविशेषेणु क्षणिकेषु प्रत्ययेषु परस्परं कः सहकारार्थः? न वै सर्वत्रातिशयोत्पादनं सहक्रिया का तर्हि?  एकार्थकरणं यद् बहूनामपि। यथाऽन्त्यस्य कारणकलापस्य। तदेव मुख्यं सहकारित्वं सहकारिणां , तस्यैवान्त्यस्य कारणत्वात्। तत्र च क्षणे एकस्य स्वभावस्याविवेकाद् विशेषस्य कर्तुमशक्यत्वात्, स्वभावान्तरोत्पत्तिलक्षणत्वाद् विशेषोत्पत्तेः। भावान्तरजननेऽन्त्यत्वमेव हीयेत। ततश्च न साक्षात्कारणं स्यात्। तस्मान्न कारणस्य सहकारिभ्यो विशेषस्योत्पत्तिः। ते समर्था एव स्वभावतोऽन्त्याः प्रत्ययाः सह जायन्ते क्षणिका येषां प्राक्पश्चात्पृथग्भावो नास्ति, येभ्यश्चानन्तरमेव कार्यमुत्पद्यते। तत्र एकार्थक्रियैव सहकारित्वम्।&lt;br&gt;&#xA;(२.१५) समर्थः कुतो जायत इति चेत्। स्वकारणेभ्यः। तानि एनमपरसन्निधान एवं किं जनयन्ति? कदाचिदन्यथाऽपि स्युः ततश्चैकोऽपि क्वचित् जनयेद् इति चेत्। अपरापर प्रत्यययोगेन प्रतिक्षणं भिन्नशक्तयः संस्काराः सन्तन्वन्तो यद्यपि कुतश्चित्साम्यात्सरूपाः प्रतीयन्ते तथापि भित्र एवैषां स्वभावः। तेन किञ्चिदेव कस्यचित् कारणम्।&lt;br&gt;&#xA;तत्र योऽव्यवधनादिदेशो रूपेन्द्रियादिकलापः स विज्ञानजनने समर्थो हेतुः। यस्तेषां परस्परोपसर्पणाद्याश्रयः प्रत्ययविशेषः स तद्धेतुजनने समर्थः तेषां च न पूर्वं न पश्चात्र पृथग्भाव इति समर्थानपि पूर्वापरपृथग्भाव्भाविनो दोषा नोपलीयन्ते। तेन यस्तेषां परस्परोपसर्पणादिहेतुः स समर्थस्य हेतुरिति तत्र न कदाचिदन्यथाभावः।&lt;br&gt;&#xA;(२.१६) अनेन न्यायेन सर्वत्र हेतुफलभावप्रतिनियमो द्रष्टव्यः प्रतिक्षणमन्यान्यस्वभावभेदान्वयिनीषु शक्तिषु, न तु स्थिरैकस्वभावेषु भावेषु स्वभावस्यान्यथात्वासंभवात्। समर्थासमर्थस्वभावयोः क्रियाक्रियानुपपत्तेः। अन्यसहितः करोति न केवल इति चेत्। किं केवलस्य कार्यजननेऽसमर्थः स्वभावः? समर्थ इति चेत्। किं न करोति? अकुर्वन् कथं समर्थः? कुविन्दादयः पटादिक्रियायां समर्था अपि न सर्वत्र कुर्वन्तीति चेत्। क्रीडनशीलो देवानां प्रियः सुखैधितः कृतमपि पुनः पुनः कारयति, तथाहि बीजादिवद् इत्यनेन निर्लोठितमेव।&lt;br&gt;&#xA;तस्मात्स्वभावस्यान्यथात्वासम्भवात् तद्धर्मणः तथाभावः अन्त्यावस्थावदनिवार्यः ।&lt;br&gt;&#xA;अन्त्यावस्थायां प्रागसमर्थस्य सामर्थ्योत्पत्तौ तस्य सामर्थ्यस्य तत्स्वभावत्वेऽपूर्वोत्पत्तिरेवसा। अतत्स्वभावत्वे सः अकारक एव सामर्थ्याख्यात्पदार्थान्तरात् कार्योत्पत्त्यभ्युपगमात्।&lt;br&gt;&#xA;(२.१७) अपि च योऽसौ सकलेषु सहकारिषु करोति स तदैव कस्मात् करोति। ? कुर्वन् दृष्टस्तेन करोतीति ब्रूमः। अहो महासामर्थ्यं महाप्रभावस्य दर्शनं यस्मादतत्स्वभावान् अपि भावान् स्वभावमात्रेण नानाप्रकारेषु व्यापारेषु नियुङ्क्ते। यदि नाम किञ्चित् कथञ्चिदत्रभवतो दर्शनविषयताम् अतिक्रामेत्, हन्त अप्रसवधर्मकमपेतसन्तानं स्यदितीयं चिन्ता चित्तं दुनोति।&lt;br&gt;&#xA;न वै वयम् अतत्स्वभावानां भावानाम् अस्मद्दर्शनवशात् कार्यक्रियां ब्रूमः किन्तु स्वभावेनैव ते कार्यकारणधर्माः ,  तान् पश्यन्तः केवलं जानीमहे ते एते कारकस्वभावा इति।&lt;br&gt;&#xA;(२.१८) सत्यम् इदमप्यस्ति, स्वभावस्तेषां कार्यक्रियाधर्मा तेन समस्तप्रत्ययानामकृत्वा कार्यं नोपेक्षापत्तिरिति। सोऽक्षेपक्रियाधर्मा स्वभावः किं तेषां तदैवान्त्यावस्थायामुत्पन्न आहोस्वित् प्रागप्यासीत्?  आसीत्, अप्रच्युता नुत्पत्रस्थिरैकस्वभावाना कदाचित् कस्यचित्स्वभावस्याभावविरोधात्। तत्किमिदानीं माता च वन्ध्या च अस्ति? को वास्य भाषितस्यार्थः-  अक्षेपक्रियास्वभावः कार्यं च न करोतीति।&lt;br&gt;&#xA;(२.१९) सहितः स्वकार्यजननस्वभावः न केवल इति चेत्। अन्यस्तर्हि केवलोऽन्यश्च सहितः स्वभावभेदात्। स्वभावभेद एव हि भावभेदस्य लक्षणम्। न हि स साहित्येऽपि पररूपेण कर्ता स्यात्। स्वरूपं च तस्य प्रागपि तदेवेति कथं कदचित् क्रियाविरामः।&lt;br&gt;&#xA;यस्यापि भावह् क्षणिकः तस्यापि कस्मात् केवलो न करोति? यदि भवेत् कुर्यादेव। कथं न भवति? क्षणिकत्वात्। उक्तं यादृशस्य क्रिया। स कथमेकक्षणभावी अन्यथा भवेत्?  यश्च भवति स एव न भवतीति नायं प्रसङ्गः कारकाकारकयोः स्वभावतद्धेत्वोर्विरोधात्।&lt;br&gt;&#xA;(२.२०) योऽपि मन्यते- अक्षेपक्रियाधर्मैव स तस्य स्वभावः, न स साहित्यमपेक्षते, कार्यं तु प्रत्ययान्तरापेक्षमिति सहितेभ्य एव जायते न केवलेभ्य इति,  तस्यापि कथं- स भावः केवलोऽपि करोत्येव?  कार्यं च तस्मात्रोत्पद्यते इति तदवस्थो विरोधः। न केवलः करोत्येवेति चेत्। कथमिदानीमक्षेपक्रियास्वभावः। ननु एतदेव परिदीपितं भवति, करोत्येवेति। कार्यं चायं केवलोऽपि समर्थः सन् परमपेक्षमाणं कथमुपेक्षेत? परमनादृत्यैतत् प्रसह्य कुर्यात्। एवं हि अनेनात्मनः सामर्थ्यं दर्शितं भवति। कार्यं परमपेक्षत इति ततः केवलाद् अनुत्पत्तिमस्य कथयसि स केवलोऽपि समर्थस्वभाव इति ततः उत्पत्तिं ब्रूषे, एते च कथमेवत्रं स्याताम्? तदयमीर्ष्याशल्यवितुद्यमानमर्मा विक्लवं विक्रोशतीत्युपेक्षामेवार्हति।&lt;br&gt;&#xA;तस्मादिदमेकार्थक्रियालक्षणं सहकारित्वं क्षणिकानामेव भावानाम्। न तु अक्षणिकानां येषां पृथगपि भावः सम्भवति पृथक् कार्यकरणसम्भवेन सहकारित्वनियमायोगात्।&lt;br&gt;&#xA;(२.२१) यत्र तु सन्तानोपकारेण भावाः हेतुतां प्रतिपद्यन्ते, यथा तण्डुलबीजादिभ्य ओदनाङ्कुरादिजन्मनि दहनोदकपृथिव्यादयः , तत्र सन्तानाश्रयेण विशेषोत्पादनं प्रत्ययानां सहक्रियोच्यते न द्रव्याश्रयेण, क्षणिके द्रव्ये विशेषस्यानुत्पत्तेः। नहि तण्डुलादीनां विशेषानुत्पत्तौ दहनादिभावेऽपि ओदनजन्म स्यात्। तथा प्रभास्वरादपवरकं प्रविष्टस्य यदीन्द्रियं स्वोपकारिभ्योऽतिशयं क्रमेण न प्रतिपद्येत तदा प्रागिवार्थप्रतिल्पत्तिं नैव जनयेत्।&lt;br&gt;&#xA;अक्षेपकारिषु इन्द्रियादिषु न विशेषोत्पत्तिः परस्परतः सम्भवति। तत्र यथास्वं प्रत्ययैः परस्परोपसर्पणाद्याश्रयैर्ये योग्यदेशाद्यवस्था जातास्ते सह स्वभावनिष्पत्त्या ज्ञानहेतुतां प्रतिपद्यन्ते इत्येकार्थक्रियैव सहकारित्वम्।&lt;br&gt;&#xA;(२.२२) यत्र तु विशेषमुत्पादयन्तः सहकारिणः प्रत्ययाः तत्र हेतुसन्तानः प्रत्ययान्तराण्यपेक्षत इति ततः स्वभावान्तरस्य प्रतिलम्भः। तत्र स्वरसतः हेतुप्रत्ययानां पूर्वोपनिपातक्षणानां निवृत्तौ तेभ्य एव विशिष्टक्षणोत्पत्तिरेवं क्रमेण यावदत्यन्तातिशयवतोऽन्त्यकारणकलापात् कार्योत्पत्तिः।&lt;br&gt;&#xA;(२.२३) सहकारिणः समुत्पत्रविशेषात्कारणात्कार्योत्पत्तौ तस्यैव विशेषस्योत्पत्तिर्न स्यात्। अविशिष्टाद्विशेषोत्पत्तौ कार्यस्यापि स्यात्। ततश्च परस्परविशेषोत्पादानपेक्षिण एव सहकारिणः कार्यं कुर्वीरन्। तेनाक्षणिकानामपि सहकारिसापेक्षाणां कारणता स्यात्। अपेक्षणीयेभ्यः स्वभावातिशयोत्पत्तिश्च न स्यात्।&lt;br&gt;&#xA;अथ सहकारिणा कार्योत्पादानुगुणविशेषजननाय कृतविशेष एवोपत्तिष्ठेत। एवं सत्यनवस्था स्यात्। न च सहकारिणः परस्परकार्योत्पादानुगुणविशेषोत्पादने नित्यं योग्यावस्थाः, येन नित्यानुषक्त एषां विशेषः स्यात्। तदुपायापाययोः कार्यस्योत्पत्त्यनुत्पत्तिदर्शनात्। तेनाद्यो विशेषः सहकारिभ्यो निरुपकारस्य नोत्पद्यत इति चेत्।&lt;br&gt;&#xA;नास्माकं पुनः पुनरभिधानेऽपि कश्चिदुद्वेगो भवति यद्येवमपि लोकस्य न्यायप्रतीतिर्भवति। हन्त तर्हि उच्यताम्। न विशेषोत्पादनात् सहकारिणां सहकारित्वं परमार्थतः सम्भवति। यतः तदभावाद्विशेषे कर्तव्ये सहकारिताविरहः स्यात्।&lt;br&gt;&#xA;(२.२४) अथ कथमेकार्थक्रियाऽपि भवेत् सापि न भवेत् परस्परतो विशेषरहितानाम्। अथ भवेत्, पृथगपि सा भवेत्। तथाच, तस्माद् विशेषाद् भवनशीलं कार्यमपि केवलात् स्यादिति चेत्। अत्रोक्तमुत्तरं प्रतिक्षणमपरापरैः प्रत्ययैः यथा भावसन्ताने विशेषस्योत्पत्तिः, योग्यदेशताद्यवस्थाविशेषाः कार्यकरणशीलाः, तेषां च यत उत्पत्तिः, प्रत्येकं च सामर्थ्येऽपि केवलानामक्रिया, कर्तृविशेषस्य पृथगेकैकस्य भावस्याभावात्। कार्यद्वैविध्यं च सहकारिभिः अक्षेपकारिन्द्रियविज्ञानवच्च कार्यकारणयोः स्वभावभेदादिति सर्वमुक्तम्।&lt;br&gt;&#xA;( २.२५) तत्र सहकारिभ्यः सन्तानोपकारापेक्षकारणकार्यजन्मनि सहकारिणामाद्यो विशेषः सहकारिकृतविशेषजन्मा न भवति, अनन्तरकार्यवत्, ततः ये विशेषा जायन्ते ते तज्जन्मानः तत्प्रकृतित्वादिति नानवस्था।&lt;br&gt;&#xA;तथा यद्यक्षणिकोऽपि भावः कार्य करोति, करोतु नाम, स यदि अक्षेपकर्तृधर्मा, तदा पृथग्भावस्य सम्भवात्केवलोऽपि तथा स्याद् इत्युक्तम्। अतत्स्वभावस्तु तदाप्यकारक एव।&lt;br&gt;&#xA;तस्मादक्षणिकानां कारणानाम् एकार्थक्रियया न कश्चित् सहकारित्वनियमः। नापि सन्तत्योपकारेणेति न तस्य कश्चित्सहकारीति केवलोऽपि कुर्यात्। प्रायस्तु संघातस्थायी भावसन्तानः सहकारिप्रत्ययैरुपजनितविशेषः स्वकार्यं कुर्वन् दृष्टो बीजादिवत्। तत्स्थिरहेतुवादिनो हेतोः प्रत्ययान्तरापेक्षकारकस्य व्यक्तं स्वभावान्तरस्योत्पत्तिः। कारकस्वभावस्य प्रागपि सत्त्वेऽक्रिया न युज्यते।&lt;br&gt;&#xA;(२.२६) तस्माद्यो यदात्मा स स्वसत्तामात्रेण तादृशो भवति न भूत्वा तद्भावे पराभिसंस्कारमपेक्षत इति स्वभावतोऽस्थितिधर्मणो भावस्य न किञ्चित्राशकारणैः। स्थितिधर्मणोऽपि भावस्य न नाशकारणैः किञ्चित् स्वभावान्यथात्वस्य केनचित् कर्तुमशक्यत्वात्। तदन्यथात्वप्रतिपत्तौ स तत्स्वभाव एव न स्यादिति पूर्व एव विकल्पः  स्यात्। तत्र च प्रागेवोक्तं दूषणम्।&lt;br&gt;&#xA;यश्च परस्मादन्यथाभावः सोऽपरः स्वभावः यश्चापरः स कथं तस्य स्यात्? स्वभावभेदो हि वस्तुभेदलक्षणम्। तथा च यः स्थितिधर्मा जातः न तस्यान्यथाभावः स्यात्।&lt;br&gt;&#xA;एतेन कठिनादीनां ताम्रादीनाम् अग्न्यादेः द्रवत्वादिस्वभावान्तरोत्पत्तिः प्रत्युक्ता। तत्रापि पूर्वकस्य स्वरसनिरोधित्वाद्विनाशे ऽग्न्यादेरुपादानाच्चापर एव द्रवादिस्वभावः उत्पन्नः।&lt;br&gt;&#xA;(२.२७) स स्वयं स्थितिधर्मैव स्वहेतुभिर्जनितः, विनाशहेतोरसम्भवे ऽवस्थानात्। तस्य परस्माद्विनाशो भवति इति। न च विनाशो नामापरः स्वभावः, भावच्युतिरेव विनाशः इति चेत्।&lt;br&gt;&#xA;नेदं विकल्पद्वयमतिक्रामति -किं नित्यो भाव उतानित्यः। प्राङ्नित्यो भूत्वा पश्चादनित्यो भवतीति च ब्रुवाणो भावद्वयं चाह नित्यानित्यस्वभावभेदम्। प्राक्तनस्य नित्याभिमतस्य स्वभावस्य स्वयं नाशं ब्रुवाणः सर्वदैव नाशमनाशं च प्राहेति पूर्वस्मिन् विनाशहेतुरसमर्थ एव।&lt;br&gt;&#xA;न प्राङ्नित्यो भूत्वा पश्चादनित्यः भवति, किं तर्हि, पश्चादपि नित्य एव, एकस्वभावत्वात्। स तर्हि भावः स्वभावेन नाशमनाविशन् कथं नष्टो नाम? तत्स्वभावविनाशयोः अपरस्पररूपत्वात्। तस्मात् सत्यस्य विनाशे विनाशस्वभावेन तेन भवितव्यं, तथापि विनाशहेतुर्व्यर्थ इत्युक्तम्। तेन स्वभावतो नश्चरेऽनश्वरे वा भावे न विनाशहेतोरुपयोगः।&lt;br&gt;&#xA;(२.२८) तस्माद्विनाशं प्रत्यनपेक्षो भावस्तद्भावनियतः इति यः सन् स विनाशी नश्वरताया निवृत्तौ सत्त्वनिवृतिरित्यन्वयव्यतिरेकसिद्धिः।&lt;br&gt;&#xA;स्वभावतो नश्वरत्वेऽपि कश्चिदतत्स्वभावोऽपि स्यात्। न हि सर्वः सर्वस्य स्वभाव इति न तत्रिबन्धनाऽन्वयव्यतिरेकासिद्धिरिति चेत्। न, अक्षणिकत्वेऽवस्तुत्वप्रसङ्गात्। शक्तिर्हि भावलक्षणम्। सर्वशक्तिविरहः पुनरभावलक्षणम्। न चैवाक्षणिकस्य क्वचित् काचित् शक्तिरस्ति, क्रमयौगपद्याभ्यां कार्यक्रियाशक्ति विरहात्। इत्थं च यत् सत्तत् क्षणिकमेवेति व्याप्तिसिद्धिः।&lt;br&gt;&#xA;(३.१) अर्थान्तरे गम्ये कार्यं हेतुरव्यभिचारात्। कार्यकारणभावेन गमकत्वे सर्वथा गम्यगमकभावः स्यात्, सर्वथा जन्यजनकभावाद् इति चेत्। न। तदभावे भवतस्तदुत्पत्तिनियमाभावात्। तस्मात् कार्यं स्वभावैर्यावद्भिरविनाभावि कारणे तेषां हेतुः। तत्कार्यत्वनियमात्। तैरेव च धर्मैर्ये तैर्विना न भवन्ति। अंशेन जन्यजनकभावप्रसङ्ग इति चेत्। न, तज्जन्यविशेषग्रहणेऽभिमतत्वात् लिङ्ग विशेषोपाधीनां च सामान्यानाम्। अविशिष्टसामान्यविवक्षायां व्यभिचार इति गमकत्वं नेष्यते।&lt;br&gt;&#xA;(३.२) कस्यचित्कदाचित्कुतश्चिद्भावेऽपि सर्वस्तादृशस्तथाविधजन्मेति कुतोऽवसितम्, तथा च नान्वयव्यतिरेकाविति चेत्। न, अतद्भाविनस्तस्य सकृदपि ततोऽभावात्। परस्परापेक्षया जन्यजनकस्वभावलक्षणे कार्यकारणे। तत्र यदि धूमोऽग्न्यादिसामग्ज्या अन्यतोऽपि भवेत्तदा तस्य तज्जन्यः स्वभावो न भवतीति सकृदपि ततो न भवेत्। अर्थान्तरवत्। नापि सामग्री तं जनयेद् अतज्जननस्वभावत्वात्। सामग्ज्यन्तरवत्। न च धूमस्य तदतज्जन्यः स्वभावो युक्तः। एकस्वभावत्वात्। धूमाधूमजननस्वभावाद् भवतो धूमाधूमस्वभावः स्यात्। कार्यस्वभावानां कारणस्वभावकृतत्वात्। अकारणापेक्षणे चाहेतुकत्वप्रसङ्गात्। तस्माद्यो धूमजननः सोऽग्न्यादिसामग्रीविशेषो यः अग्न्यादिसामग्रीविशेषेण जनितः स एव धूमो भवतीति कार्यकारणयोरेवं स्वभावस्य नियमात् तद्विजातीयादुत्पत्तिर्न भवति।&lt;br&gt;&#xA;तद्यादृशं कार्यं यादृशात् कारणाद् दृष्टमेकदा तत्तन्न व्यभिचरति। तेन सिद्धे कार्यकारणभावे कार्यस्य कारणेन व्याप्तिः सिद्धा भवति।&lt;br&gt;&#xA;(३.३) ननु विजातीयादपि किञ्चिद् भवद् दृष्टं तद्यथा गो मयादेः शालूकादिः। न विजातीयादुत्पत्तिः। तथाविधमेव हि तादृशामादिनिमित्तमिति न कारणभेदः। प्रबन्धेन वृत्तौ तु शराद् भवति। अस्ति च गोमयेतरजन्मनोः स्वभावभेदः रूपस्याभेदेऽपि। न हि आकारतुल्यतैव भावानां तत्त्वे निमित्तम्, अभिन्नाकाराणामपि केषाञ्चिदन्यतो विशेषाज्जातिभेददर्शनात्। अन्यथा हि विलक्षणाया अपि सामग्रया अविलक्षणकार्योत्पत्तौ न कारणभेदाभेदाभ्यां कार्यभेदाभेदावित्यहेतुकौ विश्वस्य भेदाभेदौ स्याताम्। तथा हि न भेदाद्भेद इति अभेदादपि नाभेदः। तद्व्यतिरिक्तश्च न कश्चिद्भावस्वभाव इत्यहेतुकत्वाद्भावानां नित्यं सत्त्वमसत्त्वं वा स्यात्। अपेक्षया हि भावाः कादाचित्का भवन्ति। व्यवस्थावांश्च साध्येषु साधननियोगो न स्यात्। कारणशक्तिप्रतिनियमे हि किञ्चिदेव कस्यचित् साधनायोपादीयेत, नापरं, तस्यैव तत्र शक्तेः, अन्यस्य चाशक्तेः तयोस्तज्जननेतरस्वभावत्वेन भेदात्। तज्जननस्वभावविलक्षणादपि तस्योत्पत्तौ न तज्जननशक्तिप्रतिनियम इति यत् किञ्चित् यतः कुतश्चित्स्यात्। तज्जननशक्तिसाम्ये तु तदेवेति न कार्यं दुष्टं कारणं व्यभिचरति।&lt;br&gt;&#xA;(४.१) उपलब्धिलक्षणप्राप्तस्यानुपलब्धिरभावस्याभावव्यवहारस्य वा हेतुः।&lt;br&gt;&#xA;अत्रोपलब्धेरुपलभमानधर्मत्वे तज्ज्ञानमुपलब्धिः। तस्मादन्योपलब्धिरनुपलब्धिर्विवक्षितोपलब्धेरन्यत्वात्,  अभक्ष्यास्पर्शनीयवत्पर्युदासवृत्त्या। उपलभ्यमानधर्मत्वे स्वविषयविज्ञानजननयोग्यतालक्षणो विषयस्वभावः उपलब्धिः। योग्यताया भावस्वरूपत्वात्। तस्मादन्य उपलम्भजननयोग्य एवानुपलब्धिः पूर्ववत्। यत्र यस्मित्रुपलभ्यमाने नियमेन यस्योपलब्धिः भवति योग्यताया अविशेषात् सतत्संसृष्टः एकज्ञानसंसर्गात्। तयोः सतोर्नैकरूपनियता प्रतिपत्तिरसम्भवात्। तस्मादविशिष्टयोग्यतारूपयोः एकज्ञानसंसर्गिणोस्तयोः परस्परापेक्षमेवान्यत्वमिहाभिप्रेतं, प्रत्यासत्तेराश्रयणात्।&lt;br&gt;&#xA;स केवलस्तदपेक्षया तदन्यश्चेदुच्यते तदा तज्ज्ञानं तत्स्वभावो वा ज्ञातृज्ञेय धर्मलक्षणाऽनुपलब्धिः। साऽभावं प्रतियोगिनोऽभावव्यवहारं वा साधयति।&lt;br&gt;&#xA;(४.२) कथमन्यभावस्तदभावो येन भावरूपानुपलब्धिरभावमभावव्यवहारं वा साधयेदिति चेत्। उक्तमत्र यथा पर्युदासवृत्त्याऽपेक्षातः तद्विविक्तोऽर्थस्तज्ज्ञानं वाऽभावोऽनुपलब्धिश्चोच्यत इति। न प्रतिषेधमात्रं, तस्य साधनासिद्धेरभावव्यवहारासिद्धिप्रसङ्गात्। तस्यासंसृष्टरूपस्य भावसिद्धिरेवापरस्याभावसिद्धिरित्यन्यभावोऽपि तदभाव इति व्यपदिश्यते। अन्यभावलक्षणोऽभावः स्वयं प्रमाणसिद्धस्तदभावव्यवहारं साधयेत्, तत्सिद्धिसिद्धो वेति न कश्चिद्विशेषो येनानुपलब्ध्याऽभावव्यवहारसिद्धेर्विरोधः स्यात्।&lt;br&gt;&#xA;(४.३) स एवान्यभावस्तद्विषया चोपलब्धिस्तदभावस्य किं न साधनम्? किं पुनरभावस्य सिद्धिरेव तदभावसिद्धिः? इति चेत्। अपृथक्सिद्धेः सम्बन्धाभावाच्च।&lt;br&gt;&#xA;अन्यभावस्तावत्र साधनम्। यत्सिद्धौ यस्य न सिद्धिस्तत्तस्य लिङ्गं भवति धूमाग्निवत्। अन्यभावसिद्धयैव तदभावः प्रसिध्यति , तस्य तदन्यासंसृष्टरूपस्य तत्त्वव्यवस्थापकेन प्रमाणेनैवान्यव्यवच्चेदसिद्धेः।&lt;br&gt;&#xA;(४.४) सम्बन्धाभावाच्च तच्च तस्य लिङ्गं यदि स्यात्, तस्य तेन कश्चित्सम्बन्धो भवेत्। यथा कृतकत्वस्यानित्यत्वेन एकार्थसमवायो धूमस्य वा लिङ्गिनैकार्थसमवायः। आधाराधेयभावो वा जन्यजनकभावो वा। नैवं कश्चिद् भावाभावयोः सम्बन्धः येनास्यान्यभावः साधनं स्यात्।&lt;br&gt;&#xA;अस्ति विषयविषयिभावः शब्दार्थसम्बन्धवदिति चेत्। शब्दार्थयोः तत्प्रतिपादनाभिप्राये सति तत्प्रयोगात् कार्यकारणलक्षणोऽविनाभावलक्षणो वा सम्बन्धः स्यात्। अयं चात्र न सम्भवति यतः विषयविषयिभावः स्यात्। सिद्धे हि तयोः साध्यसाधनभावे तन्मुखेन विषयविषभिभावः स्यात्। स एव चासति सम्बन्धे न सिध्यति। अन्यथेतरेतराश्रयमिदं स्यात्।&lt;br&gt;&#xA;(४.५) अन्यभावाच्चाभावसिद्धावसमुदायश्च साध्यः स्यात्। तथा च घटाभावस्तदन्यभावात् इति घटस्य सर्वत्र सर्वदा चाभावः प्रसज्येत। न, प्रदेशादिर्धर्मी घटाभावेन विशेष्यत इति तद्विशेषणभूतोऽभावः साध्यते न तु केवलः। ततो नासमुदायस्य साध्यता। न च लिङ्गलिङ्गनोरसम्बन्धः,  अन्यभावस्य प्रदेशादिना सम्बन्धाद् इति चेत्। न, प्रदेशादेरेवान्यभावत्वात्। यत्रैव हि प्रदेशादौ यत्रास्तीति उच्यते स एव तेनासंसृष्टोऽन्यभावः। तद्दर्शनादेवास्य घटो नास्ति इति विकल्पो भवति इति कथं तस्यैव लिङ्गलिङ्गिभावः?&#xA;(४.६) न चात्र सामान्यविशेषभावकल्पना सम्भवति येन सामान्यं हेतुर्भवेद् विशेषो धर्माति, तद्विशेषप्रतिपत्तेरेव तदभावस्य प्रतीतेः, तस्यान्यत्रान्वयस्याभावात् प्रतिज्ञार्थैकदेशत्वाच्च न हेतुता। न च यत्र प्रदेशमात्रं तत्र घटाभावः। तादृशे केवले प्रदेशे सर्वत्राभाव इति चेत्। ननु तस्यैव कैवल्यं घटविरहः। स च तत्प्रतिपत्तावेव सिद्ध इति कस्य इदानीं तल्लिङ्गम्? अन्वयस्यानुगमनमपि निरर्थकम्। तस्मादन्यभावो न साधनमभावस्य।&lt;br&gt;&#xA;(४.७) अस्ति विरोधः सम्बन्धः ततोऽन्यभावादभावस्य सिद्धिः इति चेत्। केन कस्य विरोधोऽन्यभावेन प्रतियोगिनः किं नु वै प्रतियोगी प्रमातुमिष्टो येन लिङ्गलिङ्गनोर्विरोधः सम्बन्धः स्यात्? अभावस्तुप्रतियोगिनो घटस्य अन्यभावेन अविरुद्धः सहावस्थानात्। तस्मिन् प्रमेये लिङ्गलिङ्गिनोः कथं विरोधः? तस्मात्सम्बन्धाभावः। अत्रापि असमुदायसाध्यत्वं तदवस्थम्।&lt;br&gt;&#xA;(४.८) ननु अन्यभावतदभावयोरसति सम्बन्धेऽन्यभावगत्यापि तदभावगतिर्न स्यादिति चेत्। न वै कुतश्चित् सम्बन्धादन्यभावस्तदभावगमक इष्टः किन्तु अन्यभाव एव तदभावो यथोक्तं प्राक्। तस्यान्यासंसृष्टरूपस्य केवलस्यैकात्मव्यस्थितस्य तदात्मना परिच्चेदस्यैवान्यव्यवच्चेदत्वात् तस्य कैवल्यमेवापरस्य वैकल्यमिति तदन्यभाव एव तदभावः। ततश्च तत्प्रतिपत्तिरेव तदप्रतिपत्तिः। अन्यथा तस्य परिच्चेदेन ततोऽन्यस्य अव्यवच्चेदे तत्परिच्चेद एव न स्यात्। तदतद्रूपयोरविवेकात्। य एव व्यवहारः कस्यचित्क्वचेद्देशे दर्शनात् प्राप्तिपरिहारार्थः स न स्यात्। न ह्ययमनलं पश्यत्रपि केवलम् अनलमेव पश्यतीति कथं सलिलार्थी तत्र न प्रवेर्तेत? अनुपलम्भेन सलिलाभावः प्रतीयत इति चेत्। कोऽयमनुपलम्भो नाम? यदि सलिलोपलम्भाभावः तदा कथमभावः कस्यचित्प्रतिपत्तिः प्रतिपत्तिहेतुर्वा? तस्यापि कथं प्रतिपत्तिः? तस्य ततो वाऽन्यस्य कस्यचिदप्यप्रतिपत्तावपि यद्यभावः प्रतीयते तदा स्वापमदमूर्च्चाव्यवधानपृष्ठीभावाद्यवस्थास्वपि किं न प्रतीयते? इत्येतच्च विचारितं प्रमाणविनिश्चये।&lt;br&gt;&#xA;तस्मादयमनलं पश्यत्रपि अनलोऽयं सलिलम् इति नाध्यवस्यतीति न तिष्ठेत्रापि प्रतिष्ठेत। ततश्च दुस्तरं व्यसनं प्रतिपत्तुः स्यात्।&lt;br&gt;&#xA;( ४.९) तत एवैकस्य दर्शनाद् अन्याभावगतिश्चेत् कथमेकं दृष्टमन्यत्रास्तीति प्रत्याययति? तस्यैव केवलस्य दर्शनाद् इति चेत्। इदमेवास्माभिः प्रागभिहितं कस्मात्तवात्र परुषमिवाभाति? तस्मात्तीरादर्शिनेव शकुनिना दूरपर्यटयापि प्रत्यागन्तव्यमित्यलम् अविद्यमानप्रतिष्ठानया दिशः प्रतिपत्त्या।&lt;br&gt;&#xA;(४. १०) यद्येकपरिच्चेदादेवान्यव्यवच्चेदः सिध्यति तदा सर्वस्यान्यस्य अविशेषेण तत्राभावसिद्धिर्भवेत्। न तु तुल्ययोग्यावस्थस्यैव। उपलब्धिलक्षणप्राप्तस्यानुपलब्धिरभावसाधनीति च विशेषणं न वक्तव्यम्, अनुपलब्धिलक्षणप्राप्तानामपि तत्र व्यवच्चेदात्।&lt;br&gt;&#xA;(४.११) एकात्मपरिच्चेदात् तस्य तदन्यात्मव्यवच्चेदो भवति तदात्मनियतप्रतिभासज्ञानात् न हि तदात्मा तदन्यस्यात्मा भवति। अन्यात्माव्यवच्चेदे प्रवृत्तिनिवृत्त्योः अभाव इति पूर्वः प्रसङ्गः। तं च देशकालस्वभावावस्थानियतं तदात्मनोपलभमाना बुद्धिः तथात्वप्रच्युतिमस्य व्यवच्चिनति। एवं हि तद्देशादिनियतः परिच्चित्रो भवति, यदि अन्यथाभावो व्यवच्चिन्नो भवतिः तथात्वं च तस्यैव भवति नान्यस्येति अन्यथाभूतात्तथाभूतं व्यवच्चिन्दत्येव तत् परिच्चिनति। एवमेकप्रमाणवृत्तिः सर्वभावान् द्वैराश्ये व्यवस्थापयति। तस्यान्वयव्यतिरेकबुद्धिजनकत्वेनैव साफल्यात्। तद्वयतिरिक्ताशेषव्यवच्चेदेन व्याप्तिसाधनादेव प्रकारान्तरस्याभावः सिध्यति। तस्य तदन्यतया व्याप्त्यभावे तेन तदर्थाव्यवच्चेदात्पुनरपि भावस्यापरिच्चेदप्रसङ्गात्।&lt;br&gt;&#xA;(४. १२) तस्मात्क्वचित्प्रमाणं प्रवृत्तं तत् परिच्चिनत्ति, तदन्यद् व्यवच्चिनाति, तृतीयप्रकाराभावं च सूचयति इति एकप्रमाणव्यापार एषः। तथाहि क्वचित्प्रमाणं प्रवृतं तदेव तदन्यस्माद् व्यवच्चिनत्ती,  तस्यैव परिच्चेदात्। तदन्यदेव च तस्माद् व्यवच्चिनत्ति अन्यस्य तत्र अपरिच्चेदात्। अतस्तदेव प्रमाणं प्रकारान्तभावं साधयति, तस्मिन् दृष्टतदन्यत्वेन सर्वस्यैव व्यस्थापनात् , अतदन्यस्यैव च तत्त्वेन व्यवस्थापनात्।&lt;br&gt;&#xA;एतेन क्रमाक्रमादयोऽप्यन्योन्यव्यवच्चेदरूपा व्याख्य्ताः।&lt;br&gt;&#xA;तदेवमेकस्योपलम्भात्तस्य तदन्यात्मनो व्यवच्चेदः। न तद्देशकालयोः सर्वस्यान्यस्य भावस्य व्यवच्चेदः। तस्मादतदत्मा च स्यात्तद्देशकालश्च, रसरूपादिवत्।&lt;br&gt;&#xA;तस्माद्यथोक्तादेवानुपलम्भात्क्वचित् कदाचित्कस्यचिदभावसिद्धिः।&lt;br&gt;&#xA;(४.१३) अन्यभावविषयस्योपलब्धिरपि तदभावस्य साधिकेष्टैव न तु लिङ्गत्वेन। तत्राप्यभावस्य पृथक् साध्यत्वे सम्बन्धाभावस्य तुल्यत्वात्। लिङ्गाविर्भावकाल एव तदभावसिद्धेश्च। न हि अन्यस्य भावं प्रतिपद्य तत्प्रतिपत्तेः अन्वयव्यतिरेकौ प्रसाध्य तदभावं प्रतिपद्यते। किं तर्हि? तदन्यं प्रतिपद्यमान एव तदभावं प्रतिपद्यते। दर्शनानन्तरम् इदमस्ति इदं तु नास्ति इति व्यवस्थापनात्। तच्च तस्य लिङ्गं भवति यस्यान्वयि व्यतिरेको च। दृष्टान्तासिद्धेः। न हि एवं शक्यं दर्शयितुं यत्र अन्यभावोपलब्धिस्तत्र तदभावः इति। तदेकोपलब्धेः क्वचिदप्यभावात्। सामान्येन प्रदर्शने दृष्टान्तेऽपि प्रमाणान्तरं नास्ति, किंतु सैव तदन्यभावोपलब्धिः साध्यधर्मस्य साधिकेति अनवस्था दृष्टान्तानामित्यप्रतिपत्तिः। तस्मात् नैव कुतश्चिल्लिङ्गात् तदभावसिद्धिः। सोऽन्यभावः प्रत्यक्षलक्षणेनानुपलम्भेन सिद्धः सन् मूढप्रतिपत्तावभावव्यवहारं साधयेद् इति अलं प्रसङ्गेन।&lt;br&gt;&#xA;( ४.१४) सेयमनुपलब्धिस्त्रिधा। सिद्धे कार्यकारणभावे सिद्धाभावस्य कारणस्यानुपलब्धिः, व्याप्यव्यापकभावसिद्धौ सिद्धाभावस्य व्यापकस्यानुपलब्धिः स्वभावानुपलब्धिश्च।&lt;br&gt;&#xA;तत्र कारणव्यापकयोरपि अभावव्यवहारः तदन्यभावसिद्धयैव सिध्यति। स तथा सिद्धः सन् कार्यव्याप्ययोरभावम् अभावव्यवहारं वा साधयति। स्वभावानुपलब्धौ तु अनुपलब्ध्या लिङ्गभूतया अभावव्यवहार एव साध्यते।&lt;br&gt;&#xA;(४.१५) यदि कारणव्यापकौ तदन्यभावसिद्धयाऽनुपलब्ध्या सिद्धासद् व्यवहारावन्यस्याभावमभावव्यवहांर च साधयतः। सा च तयोरुपलब्धिलक्षणप्राप्तावेवासद्व्यवहारस्य साधिकेति कथं तयोः परोक्षेऽर्थेप्रयोगः? नैव प्रयोगः प्रमाणतया, लिण्गस्यानिश्चयात्। केवलं कारणव्यापकयोर्हि सिद्धसम्बन्धयोर्यद्यभावः परस्यापि अवश्यमभावः इति एतस्य दर्शनार्थमेते प्रयुज्येते इति।&lt;br&gt;&#xA;एष एव पक्षधर्मोऽन्वयव्यतिरेकवान् इति तदंशेन व्याप्तः त्रिलक्षण एव त्रिविध एव हेतुर्गमकः स्वशाध्यधर्माव्यभिचारात्।&lt;br&gt;&#xA;(५.१) षड्लिङ्गो हेतुरित्यपरे। त्रीणि चैतानि अबाधितविषयत्वं विवक्षितैकसंख्यत्वं ज्ञातत्वं चेति।&lt;br&gt;&#xA;तत्राबाधितविषयत्वं तावत् पृथग् लक्षणं न भवति, बाधाविनाभावयोर्विरोधात्। अविनाभावो हि सत्येव साध्यधर्मे भावो हेतोः। स हेतुस्तल्लक्षणः धर्मिणि स्याद् अत्र च साध्यधर्मः कथं न भवेत्?&#xA;प्रत्यक्षानुमाने हि साध्यधर्मं बाधमाने तं धर्मिणो निष्कासयतः तस्मिंश्च सत्येव हेतुर्भवन् तं तत्रैवावस्थापयतीति परं बत भावानामस्वास्थ्यम्।&lt;br&gt;&#xA;अन्यत्र साध्यधर्मेणाविनाभावी हेतुर्न पुनः साध्यधर्मिणेवेति चेत्। तत् किमयं तपस्वी शण्ढमुद्वाह्य पुत्रं मृगयते? यस्य धर्मिण्यसत्यपि साध्यधर्मे भावः, तमुपदर्श्य कथं स धर्मी साध्यधर्मवानित्युच्यते?&#xA;(५.२) अत एव बाधाभाव उक्तः। स्यादेतद्, यत एव हेतुरन्यथाऽपि भवेदत एव प्रमाणाभ्यामबाधितधर्मा धर्मीत्युच्यत इति।&lt;br&gt;&#xA;तत्किमिदानीं हेतोः सामर्थ्यम्? अबाधयैव साध्यसिद्धेर्व्यर्थो हेतुः। बाधायामपि साध्याभावस्य तेन साधनात् कुतः साधनस्य सामर्थ्यम्। अनियमे बाधकप्रमाणवृत्तौ साध्याभावस्य , बाधकप्रमाणस्याभावः साध्याभावस्य च संभवः स्यादिति न सामर्थ्यमबाधायाः।&lt;br&gt;&#xA;(५.३) न बाधाया अभावोऽबाधा। किं तर्हि? बाधाया अनुपलब्धिः सा च पुरुषस्य क्वचिद् बाधायाः संभवेऽपि स्यादिति स हेतुप्रयोगस्य विषयः। किं नु वै हेतुर्बाधोपलब्धेर्बिभेति न पुनर्बाधाया येन बाधामनादृत्य तदनुपलब्धौ प्रयोक्तव्य इष्टः? स तर्हि परमार्थेन-&amp;lsquo;बाधा किमस्ति नास्ति&amp;rsquo; इत्यनपेक्ष्य बाधाया अनुपलब्धौ प्रयोक्तव्यः? किमर्थं प्रयुज्यते? साध्यसिद्धयर्थम्। स किं क्वचित् सत्यामपि बाधायां साध्यं साधयेद् येनास्या अभावनिश्चयं प्रति यत्नो न क्रियते हेतुश्च प्रत्युज्यते। एवं च सति अबाधितविषयत्वं हेतुलक्षणं न भवति। बाधायामपि सत्यामस्य सामर्थ्यात्। तथा च संशयितस्य प्रवृत्तिर्न युज्यते। यथा च बाधानुपलब्धौ तामभ्युपगम्य प्रयुज्यते तथा तदुपलब्धावपि प्रयुज्यताम्, अभ्युपगमे विशेषाभावात्।&lt;br&gt;&#xA;(५.४) न बाधायां सत्यां हेतोः सामर्थ्यमिति चेत्। यद्येवम्, अनिर्णीतबाधाऽसम्भवो हेतुः प्रयोगं हार्हति, मा भूत् बाधायाः संभवपक्षे प्रयुक्तस्याप्यसामर्थ्यमिति।&lt;br&gt;&#xA;बाधानुपलम्भे सति सामर्थ्यमिति चेत्। किमुपलम्भो बाधां व्याप्नोति, यतो हेतोर्बाधासम्भवकृतम् असामर्थ्यं न सम्भवेत्? अथ तन्निवृत्तौ बाधा निवर्तते। तथापि बाधानुपलम्भादेव साध्यासिद्धेर्व्यर्थो हेतुः। अनुपलम्भे बाधाया असम्भवात्। उपलम्भस्य निवृत्तावपि बाधाया अनिवृत्तौ तदवस्थं हेतोरसामर्थ्यमित्यप्रयोगः।&lt;br&gt;&#xA;तस्मात् स्वसाध्यभावाभावाध्यामन्यथापि भवन्हेतुः धर्मिणि न किञ्चिद्भावयति न विभावयति इति तदुपक्षेपो न समर्थः। इति बाधाविनाभावयोर्विरोधः। तत्राबाधा रूपान्तरम्।&lt;br&gt;&#xA;(५.५) तत्राम तस्माद् विशेषणान्तरं भवेत् लक्षणान्तरत्वेन चोपादानमर्हति यस्य भावेऽपि यस्य अपरस्याभावः स्यात्। तद्यथा पक्षधर्मत्वं सपक्षे च भाव इति। न् अचैतद् अबाधाया अविनाभावे सति सम्भवति इति न साध्यविपर्ययाविनाभाविनोर्हेतुविरुद्धयोर्विषये बाधा संभवति इति न तदभावः पृथगनयोर्लक्षणान्तरत्वेन वाच्यः। तस्माद् हेतोः प्रयोगे प्रतिज्ञादोषाणां संभवो नास्ति। नापि केवला प्रतिज्ञैव प्रयुज्यते। ततश्च न प्रतिज्ञादोषा वाच्याः।&lt;br&gt;&#xA;(५.६) एतेन एकसंख्याविवक्षाऽपि प्रत्युक्ता।&lt;br&gt;&#xA;कथम्? एको हि हेतुः स्वसाध्यभाव एव भवेदिति तत्राव्यभिचारी तत्रैव तस्मादन्योऽपि कथं हेतुर्भवति?  एकस्य यत् साध्यं तदबाधकस्य धर्मस्य भाव एव भावादिति बाधया समानम्।&lt;br&gt;&#xA;(५.७) अपि च। किं यो वस्तुतोऽसम्भवत्प्रतिहेतुः स सम्यग्ज्ञानस्य विपर्ययस्य वा हेतुरिष्ट आहोस्विदप्रदर्शितप्रतिहेतुः? किं चातः?&#xA;यद्यसम्भवत्प्रतिहेतुः अशक्यनिश्चयत्वादलक्षणमेतद् हेत्वभावो वा। न हि अनिश्चितात्मनः प्रतिपादकधर्मस्य तल्लक्षणत्वं यथा सन्दिग्धस्य पक्षधर्मत्वस्य। नापि सन्दिग्धलक्षणो हेतुर्भवेदिति न कश्चिद् हेतुर्भवेत्।&lt;br&gt;&#xA;तुल्ये लक्षणे दि दृष्टः प्रतियोगिनः संभवोऽदृष्टप्रतियोगिषु अपि शंकामुत्पादयति विशेषाभावात्। सति वा विशेषे स विशेषो हेतोर्लक्षणम्। यतस्तद्विशेषाद् हेतुरेकान्तेन निरस्तप्रतिपक्षः स्वसाध्यं निश्चाययतीति अतल्लक्षणो न हेतुः स्यात् तथा च व्यर्था एकसंख्याविवक्षा। अतो विरुद्धाव्यभिचारिणो लक्षणं हीयेत स्वलक्षणयुक्तयोर्हेत्वोरेकत्र धर्मिणि विरोधेनोपनिपाते सति विरुद्धाव्यभिचारी इति ।&lt;br&gt;&#xA;(५.८) न च तस्य विशेषस्य स्वरूपं निर्दिष्टं, यद्रूपं प्रतीत्य प्रतियोगिनः सम्भवासम्भवावुत्पश्यामः। तस्मात्रास्त्येवं विशेष इति सर्वत्र शङ्कया भवितव्यम्।&lt;br&gt;&#xA;दृष्टप्रतिहेतोरपि हेतोः प्रागितरेण न कश्चिद्विशेषो लक्ष्यते। न च संभवत्प्रतिहेतूनामपि सर्वदा तस्योपलब्धिः।&lt;br&gt;&#xA;अतिशयवती तु प्रज्ञा प्रतिहेतूत्प्रेक्षिणी दृष्टा। तेनानिश्चयः प्रतियोगिनः संभवासंभवयोरिति वस्तुतो। सम्भवत्प्रतिहेतुत्वलक्षणस्य अनिश्चितत्वात्र कश्चिद् हेतुः स्यात्।&lt;br&gt;&#xA;(५.९) अथाप्रदर्शितप्रतिहेतुः यथाह, &amp;ldquo;यदा तर्हि शब्दत्वं नित्यमभ्युपगच्चति तदायं हेतुरेव स्याद् यद्यत्र अनित्यत्वहेतुं कृतकत्वादि कश्चित्र दर्शयेद्  &amp;quot; इति। इदमिदानीं सुमहद् व्यसनमायातं गुरुभिरभिहितत्वादप्रकाश्यं, न्यायमनुपालयद्भिरसंवरणीयमिति कष्टतरं व्यसनं कथं निर्वोढुं शक्येत? स तावदयं हेतुः वस्तूनि स्वसाध्यप्रकृतीनि कृत्वा तत्प्रमाणकान् पुरुषान् अभ्युदयनिः श्रेयसाभ्यां योजयित्वा पुनश्च प्रतिभावता पुरुषेण हेत्वन्तरनिदर्शनेन उत्कीलितसाधनसामर्थ्यः तानि वस्तूनि तद्भावसम्पदस्तांश्च पुरुषान् अभ्युदयनिः श्रेयससम्पदः प्रच्याव्य भ्रष्टराज्य इव राजा तपोवनं गच्चतीति किमत्र ब्रूमः।&lt;br&gt;&#xA;(५.१०) पुरुषप्रतिभाकृतं हि यदि साधनत्वं स्यात् तदा न किञ्चित् साधनमसाधनं वा। स च हेतुर्यदि स्वभावतस्तद्धर्मभावी तदा कथमन्यथा क्रियेत? वस्तुस्वभावान्यथाभावस्याभावात्। एकस्य च विरुद्धोभयस्वभावस्याभावात्। अतद्धर्मभावी च कथमन्यदापि साधनं कस्यचित्।&lt;br&gt;&#xA;तस्मात् स्वभावतः स्वस्वसाध्याविनाभाविनोर्यथोक्तलक्षणयोः कार्यस्वभावहेत्वोः तल्लक्षणस्य प्रतिहेतोरसंभवादलक्षणमेकसंख्याविवक्षा, व्यवच्चेद्याभावात्।&lt;br&gt;&#xA;(५.११) ज्ञानं पुनर्न लिङ्गस्यात्मरूपमिति कथं लिङ्गलक्षणं भविष्यति। किंरूपाद् हेतोरनुमेयोऽर्थो ज्ञातव्य इति चिन्तायां प्रतिपत्तुरविसंवादकलिन्गस्वरूपमभिधीयते यस्य दर्शनाद् अयं प्रविभागेन साधनं व्यवस्थाप्य तस्येष्टार्थसंनिधानसंप्रत्ययात् प्रवृत्तिमवलम्बते। तथा यदस्यात्मरूपं तल्लक्षणं न तु पररूपम्।&lt;br&gt;&#xA;प्रतिपत्तिजन्मनि उपयोगमात्रात् तल्लक्षणत्वे प्रमेयपुरुषादीनामपि तल्लक्षणत्वं भवेत्। न हि तेष्वपि असत्सु लिङ्गिनि ज्ञानं भवति।&lt;br&gt;&#xA;(५.१२) निश्चितग्रहणं तर्हि न कर्तव्यम्। न, तस्यान्यार्थत्वात्। सपक्षविपक्षयोर्दर्शनादर्शनमात्रतो गमकं हेतुमिच्चतां नैव समर्थो हेतुर्भवति सतोरपि दर्शनादर्शनयोरगमकत्वदर्शनात्। तेन भावाभावाभ्यामेव गमको हेतुरिति ज्ञापनार्थ निश्चितग्रहणम्। तेन पररूपं लिङ्गस्य लक्षणं न भवति, तेन लिङ्गस्य रूपविशेषानमिधानात्। तौ हि भावाभावौ तद्भावसाधकप्रमाणवृत्त्या बोद्धव्यौ, उपायान्तराभावात्।&lt;br&gt;&#xA;(५. १३) यद्यपि भावाभाववचनमात्रेण तत्साधनप्रमाणवृत्तिः आक्षिप्यते, अन्यथा तयोरेव सत्ताऽ प्रसिद्धेः, ज्ञानसत्तानिबन्धनत्वाज्ज्ञेयसत्ताव्यवस्थायाः इति सर्वत्र ज्ञेयसत्ताव्यवस्थैव तत्साधनं प्रमाणमाकर्षतिः परार्थत्वाच्च शास्त्रप्रणयनस्यः त्रिरूपं लिङ्गं संवादकमिति तद्रूपमप्रतिपत्तृणां ततः प्रवृत्तिर्न भवतीति परोपलक्षणात्वादेव प्रवर्तके ज्ञानं सिद्धम्ः तथापि तावेव विशिष्टौ भावाभावौ केचिद् दर्शनादर्शनमात्रेण व्यवस्थापयन्तीति तेषां निषेधार्थोऽयं निश्चितशब्दः प्रयुक्तः। सतोरपि भावाभावदर्शनयोः अन्वयव्यतिरेकयोः संशयात्। तस्मात् प्रतिबन्धसाधकप्रमाणवृत्त्यैव भावाभावौ सिध्यत इति विप्रतिपत्तिनिरासार्थमस्माभिर्निश्चितग्रहणं कृतम्।&lt;br&gt;&#xA;यतोऽपि त्रैरूप्यवचनमात्रेण तत्साधनप्रमाणाक्षेपसिद्धिः, न ज्ञानं पृथगतो रूपान्तरं भवति, तेनैवावगतत्वाद्, उपलयार्थवत् पक्षधर्मत्वात्।&lt;br&gt;&#xA;(५.१४) अन्वयव्यतिरेकयोरपि तर्हि न पृथकत्वम्, एकस्य प्रयोगादुभयगतेरिति चेत्। न। हेतोः सपक्षासपक्षयोर्भावाभावौ न परस्परमाक्षिपतः। एकं वाक्यमुभयं गमयतीत्युच्यते नैकोऽर्थः स्वभावो द्वितीयस्येति। ननु तत्रैव भाव इत्यत्र तदर्थतया तदभावेऽभावो गम्यते, अतद्भावेऽवश्यमभाव इत्यत्र च तद्भावे भाव इति परस्पराक्षेप इति चेत्। वचनमेतत् सामर्थ्यादुभयमाक्षिपति एकस्यापि नियमख्यापकस्य द्वितीयाक्षेपनान्तरीयकत्वात्। न च तावतोभयोरेकस्वभावता। पृथगभिधानं तु प्रयोगनियमार्थम्। न पुनः केवलौ भावाभावौ परस्परमाक्षिपतः। नियमवन्तौ च न केवलौ नियमस्योभयरूपत्वात्।&lt;br&gt;&#xA;(५.१५) तस्मात् तत्रैव भाव इति न भाव एवोच्यते इतरेणापि ना भाव एव येन भावोऽभावो वा द्वितीयमाक्षिपेत्। नैवं ज्ञानं, परोपलक्षणशास्त्रागृहीतज्ञानात् त्रैलक्षण्यादव्यतिरेकादिति न लक्षणान्तरम्। तस्मात्र हेतुः षड्लक्षणः।&lt;br&gt;&#xA;हेतुबिन्दुराचार्यधर्मकीर्तिकृतः समाप्तः।&lt;/p&gt;</description>
    </item>
  </channel>
</rss>
