<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;सारतमाख्या पञ्जिका on त्रिपिटके विश्वासटिप्पणयो</title>
    <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/</link>
    <description>Recent content in &#43;सारतमाख्या पञ्जिका on त्रिपिटके विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/index.xml" rel="self" type="application/rss+xml" />
    <item>
      <title>01 सर्वाकारज्ञताचर्यापरिवर्तो नाम प्रथमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/01_sarvAkArajnatAcharyAparivarto_nAma_prathamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/01_sarvAkArajnatAcharyAparivarto_nAma_prathamaH/</guid>
      <description>&lt;p&gt;रत्नाकरशान्तिविरचिता&#xA;आर्याष्टसाहस्रिकायाः प्रज्ञापारमितायाः&#xA;सारतमाख्या पञ्जिका&#xA;I&#xA;॥&lt;/p&gt;&#xA;&lt;p&gt;सर्वाकारज्ञताचर्यापरिवर्तो नाम प्रथमः॥&lt;/p&gt;&#xA;&lt;p&gt;नमः सर्वबुद्धबोधिसत्त्वेभ्यः।&lt;br&gt;&#xA;भवति बहुतरार्के केवलं यस्य लोके&#xA;दिनमुदयसमृद्ध्या रात्रिरस्तङ्गमेन।&lt;br&gt;&#xA;प्रतिविषयविसारी शुद्धिमानस्तु वंशः (?)&#xA;स गुरुगुणनिधेर्वो जायतां बुद्धबोधः॥&lt;/p&gt;&#xA;&lt;p&gt;&amp;hellip;&amp;hellip;&amp;hellip;&amp;hellip;.नमः शरणं दशबलास्ते वा (?)॥&lt;/p&gt;&#xA;&lt;p&gt;यस्याः कतिपयवर्णा धृताः कर्णपुटैरपि।&lt;br&gt;&#xA;बोधेर्भवन्ति बीजानि जिनमाता प्यत्यसौ।&lt;br&gt;&#xA;मैत्रेयस्य विभोरलंकृतिमयः पोतो यदर्थार्णवे&#xA;निर्णीतं बहुविस्तराकृतिसमैर्यस्या निजांशेरपि।&lt;br&gt;&#xA;व्याचष्टे वचसा स्फुटेन लघुना मन्दोऽपि रत्नाकारः&#xA;प्रज्ञापारमितां&amp;hellip;&amp;hellip;.न महतां (तीं) तामष्टसाहस्रिकाम्॥&lt;/p&gt;&#xA;&lt;p&gt;अथ कस्मादियं व्याख्यायते ?&#xA;सूत्रं गेयं व्याकरणं गाथा उदानं निदानं अवदानं इतिवृत्तकं जातकं वैपुल्यं अद्‍भुता धर्माः उपदेशाश्चेति।&lt;br&gt;&#xA;तत्र सूत्रं कतमत् ? यत्र [गम्भीर]पदैरर्थसूचनम्। गेयं कतमत् ? सूत्रमेव [यद्‍गीयते]। यच्च नेयार्थं सूत्रं तदपि गेयं गम्यत्वात्। व्याकरणं [कतमत् ? यत्र] श्रावकोऽभ्यतीतः कालगत उपपत्तौ व्याक्रियते। यच्च नीतार्थं सूत्रं तेन हि [स्फुटाभिप्रायेण] व्याख्यानात्। गाथा कतमा ? यत्र [द्विपदा त्रिपदा चतुष्पदा पञ्चपदा] षट्‍पदा च। उदानं कतमत् ? यदुद्दिश्य भाषितम्। सोत्पत्तिशिक्षाप्रज्ञप्तिभाषितं वा। अवदानं कतमत् ? सदृष्टान्तकभाषितम्। इतिवृत्तकं कतमत् ? पूर्वयोगप्रतिसंयुक्तम्। [जातकं कतमत् ? बोधिसत्त्वचर्याप्रतिसंयुक्तम्। वैपुल्यं कतमत् ?] यद्‍बोधिसत्त्वपिटकप्रतिसंयुक्तम्। सर्वसत्त्वहितसुखाधिष्ठानत्वात्। अद्‍भूता धर्माः कतमे ? यत्र श्रावकबोधिसत्त्वबुद्धानामाश्चर्याद्‍भुता धर्मा देश्यन्ते। उपदेशाः कतमे ? यत्राविपरीतं धर्मलक्षणमुपदिश्यते [तत्रोपदेशेऽन्तर्गतेयं भगवती सूत्ररत्नम्। ]&#xA;परमपुरुषार्थसाधनस्य परमगम्भीरस्य धर्मस्य सर्वैराकारैः सूचनात्। अथैषा कतिभिः पदार्थैरभिधेयैर्दर्शिता ? कतमे वत इति प्रश्ने शास्त्रम्-&#xA;[1] प्रज्ञापारमिताष्टाभिः पदार्थैः समुदीरिता।&lt;br&gt;&#xA;सर्वाकारज्ञता मार्गज्ञता सर्वज्ञता [ततः]॥&lt;/p&gt;</description>
    </item>
    <item>
      <title>02 शक्रपरिवर्तो नाम द्वितीयः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/02_shakraparivarto_nAma_dvitIyaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/02_shakraparivarto_nAma_dvitIyaH/</guid>
      <description>&lt;p&gt;II&#xA;शक्रपरिवर्तो नाम द्वितीयः।&lt;br&gt;&#xA;उक्ता सर्वाकारज्ञता। इतः प्रभृति मार्गज्ञता वक्तव्या। तस्यामेकादशवस्तूनि। यतः शास्त्रम्-&#xA;[31] ध्यामीकरणतादीनि शिष्यखङ्गपथौ च यौ।&lt;br&gt;&#xA;महानुशंसो दृङ्मार्ग एहिकामुत्रिकैर्गुणैः॥&lt;/p&gt;&#xA;&lt;p&gt;१-७॥&lt;/p&gt;&#xA;&lt;p&gt;[32] कारित्रमधिमुक्तिश्च स्तुतस्तोभितशंसितः(ताः)।&lt;br&gt;&#xA;पारिणामेऽनुमोदे च मनस्कारावनुत्तमौ॥&lt;/p&gt;&#xA;&lt;p&gt;१-८॥&lt;/p&gt;&#xA;&lt;p&gt;[33] निर्हारः शुद्धिरत्यन्तमित्ययं भावनापथः।&lt;br&gt;&#xA;विज्ञानां बोधिसत्वानामिति मार्गज्ञतोदिता॥&lt;/p&gt;&#xA;&lt;p&gt;१-९॥&lt;/p&gt;&#xA;&lt;p&gt;&amp;lsquo;ध्यामीकरणतादि&amp;rsquo; श्रावकमार्गः। &amp;lsquo;महानुशंसो&amp;rsquo; बोधिसत्त्वस्य दर्शनमार्गः। भावनामार्गस्य &amp;lsquo;कारित्रम्&amp;rsquo;। &amp;lsquo;अधिमुक्ति&amp;rsquo;मनस्कारः। &amp;lsquo;स्तुतस्तोभितसं(शं)सिताः&amp;rsquo;। &amp;lsquo;परिणामना&amp;rsquo;मनस्कारः। &amp;lsquo;अनुमोदना&amp;rsquo;मनस्कारः। &amp;lsquo;अभिनिर्हारः&amp;rsquo;। &amp;lsquo;अत्यन्तशुद्धिश्चे&amp;rsquo;ति। एकादशवस्तूनि &amp;lsquo;मार्गज्ञता&amp;rsquo; सा च &amp;lsquo;बोधिसत्त्वानां&amp;rsquo; इत्यर्थः।&lt;br&gt;&#xA;तत्रोदौ ध्यामीकरणतादीनि यतः शास्त्रम्-&#xA;[34] ध्यामीकरणता भाभिर्देवानां योग्यतां प्रति।&lt;br&gt;&#xA;विषयो नियतो व्याप्तिः स्वभावस्तस्य कर्म च॥&lt;/p&gt;</description>
    </item>
    <item>
      <title>03 अप्रमेयगुणधारणपारमितास्तूपसत्कारो नाम तृतीयः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/03_aprameyaguNadhAraNapAramitAstUpasatkAro_nAma_tR/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/03_aprameyaguNadhAraNapAramitAstUpasatkAro_nAma_tR/</guid>
      <description>&lt;p&gt;III&#xA;अप्रमेयगुणधारणपारमितास्तूपसत्कारो नाम तृतीयः।&lt;br&gt;&#xA;&amp;lsquo;मैत्र्यादि&amp;rsquo; इति शास्त्रम्। मैत्री करुणामुदितोपेक्षाश्चत्वार्यप्रमाणानि मैत्र्यादि। तदात्मकं दर्शनमष्टमः क्षण इत्यर्थः। तद्देशना निदानम्। अथ खलु भगवानित्यादिना आमन्त्रयते स्मेत्येतदन्तेन संगीतिकार आह। साक्षीकरणमष्टमे क्षणे हीनयानपतनप्रतिपक्षगौरवातिशयोत्पादनाय। तमेव क्षणम्। भगवानाह। यो हीत्यादिना प्रज्ञापारमितामिति प्रकरणाद्दर्शनक्षणः। प्रज्ञा सैव पारंगतेति पारमिता। कस्य पारम् ? हीनयानपतनभूमेः। का चासौ ? या चतुर्(र्णां) अप्रमाणात्मकं दर्शनम्। तथाहि तत्प्राप्तो बोधिसत्त्वः सर्वसत्त्वेष्वात्मसमतादर्शी तानशरणान् हित्वा नात्मनः केवलस्य हितमीहते येन हीनयाने निपतेत्। तस्मान्मैत्र्यादिरूपं दर्शनमत्र प्रज्ञापारमिता। सैव चाष्टमः क्षणः। तां यः कश्चिद् ग्रहीष्यति यावत् पर्यवाप्स्यति साक्षात्करणात्। प्रवर्तयिष्यतीति परेभ्यः प्रकाशितायास्तस्यास्तैरुद्‍ग्रहणात्। यावत्प्रवर्तनात्। न तस्येत्यादिरनुशंस्तः (सः) प्रवर्तयिष्यतीति यावत्। इति समुदये अन्वयज्ञानम्।&lt;br&gt;&#xA;&amp;lsquo;शून्यताव्याप्तिः&amp;rsquo; इति शास्त्रम्। षोडशानां शून्यतानां दर्शनेन या व्याप्तिः सर्वासां दर्शनं स नवमः क्षणः इत्यर्थः। तमाह। न च खल्वित्यादिना। इहापि दर्शनक्षणः प्रज्ञापारंगतेति पारमिता। कस्य पारम् ? शून्यतानां षोडशानामपि। तासां दर्शनात्। अत्रानुशंसः। आद्वितीयादथ। खलु शब्दात्। अच्छन्नः प्रदेशो अवकाशः। निपन्नः शयितः। भविष्यति प्रबन्धेन प्रवक्ष्यति। रक्षावरणसहिता गुप्तिः। तत्र शस्त्रादिना रक्षा रक्षनियोगादावरणम्। स्वयमुपसंक्रम्य तस्याधिष्ठानात् गुप्तिः। अथवा शरीरस्य सर्वसुखोपसंहरणं रक्षा। बाह्योपक्रमनिवारणमावरणम्। आध्यात्मिकरोगादिनिवारणं गुप्तिः। तेषां संविधानं सम्यक् प्रयोगो वा वा मनसा वा। इति निरोधे धर्मज्ञानक्षान्तिः॥&lt;/p&gt;</description>
    </item>
    <item>
      <title>04 गुणपरिकीर्तनपरिवर्तो नाम चतुर्थः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/04_guNaparikIrtanaparivarto_nAma_chaturthaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/04_guNaparikIrtanaparivarto_nAma_chaturthaH/</guid>
      <description>&lt;p&gt;IV&#xA;गुणपरिकीर्तनपरिवर्तो नाम चतुर्थः।&lt;br&gt;&#xA;अधिमुक्तयोऽधिकृताः। तत्र नव स्वार्था नवैव च स्वपरार्था उक्ताः। अस्मिंस्तु परिवर्ते नवैव परार्था वक्तव्याः। तत्रादौ तथागतशरीरेष्वित्येतदन्तेन ऊनविंशतितमी। प्रज्ञापारमितैव धर्मकायत्वादत्यन्तपूज्या। तथा रूपकायः सत्यकायत्वादित्येतस्मिन्नर्थे यौ श्रद्धाप्रसादौ सामर्थ्यगम्यश्च मात्रातिरेकः स इह चर्यातिरेकः। तथागतानां शरीराणि धातवः। करणे षष्ठी। तैः परिपूर्णः। किं व्याप्तिमात्रेण ? नेत्याह। चूडिकाबद्ध इति। दीयेत इति उपन्यस्येत। एकतरेण प्रवार्यमाण इति। अनयोरेकं गृहाणेति निमन्त्र्यमानः। चित्रीकारो गौरवातिशयः। गुरुतरा हि भगवती तेभ्यः। एतद्धि शरीरमिति। या प्रज्ञापारमिता। भूतार्थस्तथ्यार्थः। तद्योगात् भूतार्थिकम्। सीदतीति सत्। अनित्यः। सच्चासौ कायश्चेति सत्कायो रूपकायः। धर्मकायपरिनिष्पत्तित इति। अत्रार्यमार्गो धर्मः। स च प्रकर्ष गतः प्रज्ञापारमितैव। नानित्यः प्रवाहनित्यत्वात्। भूतकोटिप्रभावित इति। भूतानि तत्त्वानि तेषां कोटिरग्रम्। ततोऽधिकस्य तत्त्वस्याभावात्। तस्यामेव प्रभावितो व्यहृतस्तादात्म्यात्। कतमः काय इत्याह। यदुतेत्यादि। तथतामात्रपरमार्थं तद्दर्शनी प्रज्ञापारमिता न ततो भिद्यत इति भावः। तत्किं तथागतधातुष्वगौरवमेव ? नेत्याह। न खल्वित्यादि सुबोधम्। इति परार्थाधिमुक्तिर्मृदुमृद्वी॥&lt;/p&gt;</description>
    </item>
    <item>
      <title>05 पुण्यपर्यायपरिवर्तो नाम पञ्चमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/05_puNyaparyAyaparivarto_nAma_panchamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/05_puNyaparyAyaparivarto_nAma_panchamaH/</guid>
      <description>&lt;p&gt;V&#xA;पुण्यपर्यायपरिवर्तो नाम पञ्चमः।&lt;br&gt;&#xA;उक्तं &amp;lsquo;कारित्रमधिमुक्तिश्च&amp;rsquo;। &amp;lsquo;स्तुतिस्तोभितशंसिताः&amp;rsquo; वक्तव्याः &amp;lsquo;स्तुतं&amp;rsquo; सुतिः। &amp;lsquo;स्तोभितं&amp;rsquo; स्तोत्रः। सुब्धातोर्भावे क्तः। शंसनं शंसः। सोऽस्यास्तीति शंसी। तभ्दावः &amp;lsquo;शंसिता&amp;rsquo; प्रशंसेत्यर्थः। अतः शास्त्रम्-&#xA;[50] स्तुतिः स्तोभः प्रशंसा च प्रज्ञापारमितां प्रति।&lt;br&gt;&#xA;अधिमोक्षस्य मात्राणां नवकैस्त्रिभिरिष्यते॥&lt;/p&gt;&#xA;&lt;p&gt;२-२०॥&lt;/p&gt;&#xA;&lt;p&gt;प्रज्ञापारमिताया योऽधिमोक्षः पूर्वमुक्तः स्वार्थोभयार्थपरार्थभेदेन त्रयोधिमुक्तिनवका इत्यर्थः। तस्य गुणोभ्दावनं &amp;lsquo;मात्राणां&amp;rsquo; प्रभेदानां &amp;lsquo;त्रिभिर्नवकैः&amp;rsquo; यथाक्रमम्। &amp;lsquo;स्तुतिः स्तोभः प्रशंसा च&amp;rsquo; &amp;lsquo;इष्यत&amp;rsquo; इत्येकवचनं स्तुत्यादिभिः प्रत्येकमभिसम्बन्धात्। तत्र गुणोभ्दावनस्य मृदुमध्याधिमात्रभेदाः स्तुतिस्तोभप्रशंसाः। तासामपि मृदुमृद्वादयोऽधिमात्राधिमात्रपर्यन्ताः प्रभेदास्त्रयो नवका इत्यर्थः। तासां द्वौ हेतू बोधिसत्त्वस्य परार्थकरणशक्तिः परार्थप्रधानता च।&lt;br&gt;&#xA;तत्रादौ पुनरपरमित्यतः प्राक् प्रथमा। अस्यां परार्थकरणशक्तिस्त्रिषु वस्तुष्वधिमोक्षो दृढतरः। कर्तव्योपदेशे भगवतीगुणे स्वयं च तस्याः कर्तव्यतयादौ शक्र आह। य इत्यादिना अधिमुञ्चेदित्येतदन्तेन। यो भगवन् कुलपुत्रो वा कुलदुहिता वाधिमुञ्चेदिति सम्बन्धः। किमधिमुञ्चेदित्याह। इमामित्यादि सर्वम्। इमां प्रज्ञापारमितामध्याशयतः शृणुयादुद्‍गृण्हीयात्। यावन्नेत्र्यवैकल्येनेति। कथमित्याह। बोधाय बोधये चित्तमुत्पाद्य। कीदृशः प्रसन्नचित्तोऽस्यामेव। कथम् ? अधिमुच्य। इमामविपरीतत्वेनात्यन्तमवधार्य। तच्च श्रद्धयेति दर्शयितुमाह। अभिश्रद्दधदवकल्पयन्। इमामेव। हेतौ शतृप्रत्ययः। अस्यामेव श्रद्धयेत्यर्थः। आसे(शे)रते कुशला धर्मा अस्मिन्नित्याशयः। जलाशयवत्। स पुनः श्रद्धाच्छन्दौ। अधिकः प्रकष्ट आशयो अध्याशयः। तेन शृणुयाद् ग्रन्थतोऽर्थतश्च। उद्‍गृण्हीयाद् आवर्तयेत्। धारयेदिति हृदये स्थापयेत्। वाचयेत् पाठयेत्। पर्यवाप्नुयादिति सर्वथा अवगच्छेत। इयता स्वार्थो उक्तः।&lt;br&gt;&#xA;प्रवर्तयेदिति परेषु सञ्चारयेत्। अयमुद्देशः। परो निर्देशः। देशयेद्‍ग्रन्थतो भाषणात्। उपदिशेद् अर्थतः। उद्दिशेदित्यववदेत्। इयतो परार्थः।&lt;br&gt;&#xA;स्वाध्यायेदिति सुतरामभ्यसेत्। पुनः पुनः स्वार्थकरणात्। परेभ्यश्च सम्प्रकाशयेदिति सन्ततं प्रकाशयेद्‍ग्रन्थतः। विस्तरेणेति बहुभ्यः प्रकाशनात्। विवृणुयादिति विस्तरेणेति वर्तते। मनसाऽन्ववेक्षेतेति चित्तेनानुबुध्य संयोज्य पश्येत्। स(श)मथोत्पादनात्। परिमीमांसामिति विचाराणां विपश्यनोत्पादनात्। इयता चर्योक्ता।&lt;br&gt;&#xA;अस्या अभावे पक्षान्तरमाह। पुस्तकेत्यादिना। अत एव अन्तशःशब्दः। पुस्तकगतामिति। इमामेव धारयेदिति। अविनश्वरी कुर्यात्। स्थापयेदिति स्वगृहादौ। तिसृभिराशंसाभिः। सन्त आर्याः। तेषां धर्ममार्ग इति सद्धर्मः। तस्य चिरस्थितिः। तद्धेतोः तदर्थम्। इयं हि साधारणः। सद्धर्म इति प्रथमेयमाशंसा सर्वार्यानधिकृत्य। बुद्धाश्च लोकगुरवस्तेषां च कृतज्ञैरस्माभिर्भवितव्यम्। तेषामियं नेत्री बोधेः प्रापिका प्रज्ञा। तैस्त्रिकल्पासंख्येया परिश्रमेणोत्पाद्य सम्यगनागतजनतार्थाय स्ववंशेऽवस्थापिता। यावदस्मानुपगता। ततो मा बुद्धनेत्री समुच्छेदोभूद् इत्यपीमां स्थापयेत्। इति द्वितीयेयमाशंसा बुद्धानधिकृत्य। बोधिसत्त्वानां चानुग्रहोपसंहारः करणीयः। स च कृतो भविष्यति। अनया स्थायितया नेत्र्यवैकल्येन। इत्यपीमां स्थापयेदिति तृतीयेयमाशंसा बोधिसत्त्वानधिकृत्य। इति शब्दः पूर्वत्रापि सम्बध्यते मा भूदिति। इयता द्विविधः कर्तव्योपदेश उक्तः।&lt;br&gt;&#xA;इमं निर्देशमिति कर्तव्योपदेशम्। एवं महार्थिकेत्यादि। महान् अर्थकार्यमस्या इति महार्थिका। अयमुद्देशः। परो निर्देशः। महानुशंसा यथोक्तरैणु(नु)शंसः। महाफला स्त्रोतआपन्नत्वेन, सकृदागामित्वेन, अनागामित्वेन, अर्हत्त्वेन, प्रत्येकबोध्या, सम्यक्सम्बोध्या च। महाविपाका सर्वाभिश्चर्याविभूतिभिः। बहुमहागुणसमन्वागतेत्युपसंहारः। इयता भगवतीगुण उक्तः।&lt;br&gt;&#xA;अपरित्यजनीया परिग्रहादनुत्सर्गाच्च। रक्षितव्या अग्निमूषिकादिभ्यः। गोपायितव्या चौरादिभ्यः। यस्मात् परमदुर्लभा। इयता स्वयं कर्तव्यमुक्तम्।&lt;br&gt;&#xA;इतीति। एतद्वस्तुत्रयमधिमुञ्चेत्। एवमेवेत्यवधारयेत्। असत्यां च प्रवृत्तौ नाधिमोक्षो दृढः स्यात्। तत इयता परार्थकरणशक्तिरुक्ता। तस्यां सत्यां यः परार्थ स्वल्पमपि न करोति स्वल्पं वा करोति सोऽल्पपुण्यः। इतरस्तस्मात् बहुतरपुण्यः। तस्यैता स्तुतिस्तोत्रप्रशंसाः। अतः स्वयमेव चेत्यादिना द्वितीयप्रसवतिपर्यन्तेन स्तुतिः प्रथमा॥&lt;/p&gt;</description>
    </item>
    <item>
      <title>06 अनुमोदनापरिमाणमनापरिवर्तो नाम षष्ठः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/06_anumodanAparimANamanAparivarto_nAma_ShaShThaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/06_anumodanAparimANamanAparivarto_nAma_ShaShThaH/</guid>
      <description>&lt;p&gt;VI&#xA;अनुमोदनापरिमाणमनापरिवर्तो नाम षष्ठः।&lt;br&gt;&#xA;उक्ताः स्तुतिस्तोभप्रशंसाः। परिणामनामनस्कारो वक्तव्यः। तमधिकृत्य शास्त्रम्-&#xA;[51]  विशेषपरिणामस्तु तस्य कारित्रमुत्तमम्॥&lt;/p&gt;&#xA;&lt;p&gt;नोपलम्भाकृतिश्चासावविपर्यासलक्षणः॥&lt;/p&gt;&#xA;&lt;p&gt;२-२१॥&lt;/p&gt;&#xA;&lt;p&gt;[52] विविक्तो बुद्धपुण्यौघस्वभावस्मृतिगोचरः।&lt;br&gt;&#xA;सोपायश्चानिमित्तश्च बुद्धैरभ्यनुमोदितः॥&lt;/p&gt;&#xA;&lt;p&gt;२-२२॥&lt;/p&gt;&#xA;&lt;p&gt;[53] त्रैधातुकाप्रपन्नश्च परिणामोऽपरस्त्रिधा।&lt;br&gt;&#xA;मृदुमध्योऽधिमात्रश्च महापुण्योदयात्मकः॥&lt;/p&gt;&#xA;&lt;p&gt;२-२३॥&lt;/p&gt;&#xA;&lt;p&gt;सर्वसत्त्वानां दानशीलभावनामयात् पुण्यौघो विशिष्यते प्रकृष्यतेऽनेनेति &amp;lsquo;विशेषः&amp;rsquo;। स पुनरस्याः सर्वसत्त्वानामग्रतायै सम्यक्संबोधिकरणता। &amp;ldquo;सर्वसत्त्वसाधारणं कृत्वा अनुत्तरायै सम्यक्संबोधये परिणामयति तच्चानुपलम्भयोगेन&amp;rdquo; इति महत्योः पाठात्। तेन विशेषेण &amp;lsquo;परिणामः&amp;rsquo;॥&lt;/p&gt;&#xA;&lt;p&gt;तमाह। अथ खलु मैत्रेय इत्यादिना। बोधिसत्त्वस्येति। उत्पादितबोधिसचित्तस्य। यथोक्तविशेषविशिष्टत्वान्महासत्त्वः, परिणामना व्यवसायोऽस्येति महासत्त्वस्य। अनुमोदनासहगतं कुशलं अनुमोदना। सा चानुपलम्भपरिणामस्यादौ विस्तरेण वक्ष्यते। तस्याः परिणामना। तया सहगतम्। इदमेव इत्यस्य परेण पुण्यक्रियावस्तुशब्देन सम्बन्धः। तत इति सर्वसत्त्वानां दानादिमयात् पुण्यात् सकाशात्। अग्रमाख्यायते यावद् असमसममाख्यायते। तस्मादग्रादि। अग्रादिफलहेतुत्वात्। तदपि कुतः ? यथाक्रमं प्रमुदिताद्येकादशभूमिसंगृहीतस्वपरार्थसंपत्तिहेतुत्वात्। पर्यायत्वेपि सर्वेषामुपादानसामर्थ्यात्। असमाबुद्धास्तेषां साधारणो विशेषोऽसमसमः। समन्तप्रभासायां भूमौ। कथं धर्ममेघायामसमः ? असमसाधर्म्यात्। &amp;ldquo;दशभूमीश्वरस्तु बोधिसत्त्वो बुद्ध एव द्रष्टव्यो न तु सम्यक्संबुद्धः&amp;rdquo; इति वचनात्। तदेवमग्रादिपदेभ्यः पूर्वेण ग्रन्थेन विशेषपरिणाम उक्तः। अग्रादिपदैस्तस्यैव &amp;lsquo;कारित्रमुत्तमं&amp;rsquo; इति विशेषपरिणामः सकारित्रः॥&lt;/p&gt;</description>
    </item>
    <item>
      <title>07 निरयपरिवर्तो नाम सप्तमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/07_nirayaparivarto_nAma_saptamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/07_nirayaparivarto_nAma_saptamaH/</guid>
      <description>&lt;p&gt;VII&#xA;निरयपरिवर्तो नाम सप्तमः&#xA;लौकिको भावनामार्गस्त्रयो मनस्काराः। तदुक्तः। लोकोत्तरस्तु भावनामार्गो &amp;lsquo;निर्हारः शुद्धिरत्यन्तं&amp;rsquo; इति पूर्वमुद्दिष्टः। तत्र निर्हारमधिकृत्य शास्त्रम्-&#xA;[55] स्वभावः श्रेष्ठता तस्य सर्वस्यानभिसंस्कृतिः।&lt;br&gt;&#xA;नोपलम्भेन धर्माणामर्पणा च महार्थता॥&lt;/p&gt;&#xA;&lt;p&gt;२-२५॥&lt;/p&gt;&#xA;&lt;p&gt;पञ्चाङ्गानि निर्हारस्य। &amp;lsquo;तस्य&amp;rsquo; इति भावनामार्गस्य प्रज्ञापारमिताविशेषस्य &amp;lsquo;स्वभावः&amp;rsquo; सर्वज्ञज्ञानपरिनिष्पादकत्वादिधर्मचक्रप्रवर्तकत्वपर्यन्तः। &amp;lsquo;श्रेष्ठता&amp;rsquo; षट् पारमितासु। अभिनिर्हारः सर्वधर्माणां &amp;lsquo;अनभिसंस्कारः&amp;rsquo;। अनुपलम्भेन सर्वधर्मानर्पयतीति &amp;lsquo;अर्पणा&amp;rsquo;। सर्वधर्मानुपलम्भेनैव बोधेः प्रापणात् &amp;lsquo;महार्थता&amp;rsquo; इति। अत आह। अथ खल्वित्यादि। अस्य हि भावनामार्गस्य स्वभावः प्रज्ञापारमिता। कीदृशीत्याह। सर्वज्ञज्ञानस्य परिनिष्पत्तिः यतः सा तथोक्ता। सर्वज्ञत्वमिति सर्वावरणवासनानुसन्धिप्रहीणं ज्ञानम्। प्रहाणसम्पत्सहिता ज्ञानसम्पदित्यर्थः। तदपि सर्वज्ञत्वमेव। अत्रोपपत्तिरवभासकरोति। सर्वावरणतमःप्रहाणमवभासः। तत्करेति प्रहाणसम्पत्। सर्वधर्मपरमार्थप्रतिभासो वा अवभासः। तत्करेति ज्ञानसम्पत्। अतश्चैनां नमस्करोमि सांप्रतम्। नमस्करणीयेति। आयत्यां प्रतिक्षणम्। एकेन पदेन द्वे सम्पदावुक्ते। इदानीं पदद्वयेन प्रहाणमाह। अनुपलिप्तेति सर्वावरणमलक्षयात्। सर्वलोकनिरुपलेपेति त्रिधातुकमलक्षयात्। इदानीं पदत्रयेण ज्ञानमाह। सर्वधर्मपरमार्थप्रतिभास आलोकः। तत्करा। अत्र द्वौ हेतू पदद्वयेनाह। तिमिरमज्ञानम्। तद्विपर्ययो वितिमिरं ज्ञानमित्यर्थः। सर्व समग्रं त्रैधातुक त्रैधातुकपरमार्थः। तस्मिन्वितिमिरम्। तत्करा। इत्यालम्बनव्याप्तिः। क्लेशाश्च दृष्टयश्च ता एवान्धकाराः। सर्वे च ते ते च तेषां अपनेत्रीति सर्वविपक्षक्षयः। इयता सर्वेण स्वार्थसम्पत्तिरुक्ता। परार्थसम्पत्तिमधिकृत्याह। आश्रयणीयेत्यादि। आश्रयणीया सर्वपदप्रेप्सुभिः। अग्राणि पदानि स्त्रोत आपत्तिः सकृदागामित्वं यावत्प्रत्येकबोधिः। तत्करा। तेषामुपायः सप्तत्रिंशद् बोधिपक्ष्याः। तेषां क्षमकरी विघ्नहरणात्। यावन्न लोकोत्तरज्ञानं तावद् अन्धाः। तेषां तदुत्पादनाद् आलोककरी। सर्वभयोपद्रवैः प्रहीण आलोको लोकोत्तर एव भावनामार्गः। तत्करा। इयता हीनयानिकानामर्थ उक्तः।&lt;br&gt;&#xA;बोधिसत्त्वार्थमधिकृत्याह। पञ्चचक्षुरित्यादि। ते हि परार्थप्रधानाः। तस्य सैव साधनमालम्बनभेदेन पञ्चचक्षुःपरिवारा। अभेदेन सैव चक्षु सर्वधर्मपरमार्थदर्शनात्। व्यापिनो दर्शनस्य त्रयो विबन्धाः। मोहतमरितमिराणि। तत्र मोहो अज्ञानम्। तमोन्धकारम्। तिमिरं चक्षुरोगः। तेषां विकरणी विध्वंसनी। संक्षेपतो वितिमिरकरणी तिमिरसामान्यात्। किमुत्पादयतीत्यत आह। सर्वधर्माणामकरणीति। सर्वधर्माः स्कन्धधात्वायतनानि। तेषां त्रयः स्वभावाः। कल्पितः परतन्त्रः परिनिष्पन्नश्च। तत्र कल्पितं न करोति तस्य यथालक्षणमसत्त्वात्। परतन्त्रो अभूतपरिकल्पः। तत्र करोति तत्प्रतिपक्षत्वात्। परिनिष्पन्नो धर्मधातुः। तमपि न करोत्यनादिनिधनत्वात्। सम्यग्ज्ञानं करोतीति चेत् ? न। अनादिनिधनचित्तसन्तानभ्रान्तिनिवृत्यैव सम्यग्ज्ञानसिद्धे। किं तर्हि करोतीत्यत आह। उत्पथेत्यादि। उत्पथो धर्माणां परिकल्पना तेन प्रयातानाम्। मार्गे धर्मनैरात्म्यज्ञाने अवतारणी। कस्य मार्गे ? सर्वज्ञतायाः। इयता सर्वज्ञज्ञानपरिनिष्पत्तिरिति यदुक्तं तत्परार्थेपि दर्शितम्। यदुक्तं सर्वज्ञत्वमिति तत्परार्थेप्याह। सर्वज्ञतैवेत्यादिना। यदा हि वासनानुसन्धिप्रहीणता तस्यास्तदासौ सर्वज्ञतेत्यर्थः। सा तर्हि प्रज्ञापारमिता उत्पादिका निरोधिका उत्पन्ना निरुद्धा च। नेत्याह। अनुत्पादिकेत्यादि। अनुत्पादिका सर्वधर्माणामिति वैयवदानिकानाम्। अनिरोधिका सर्वधर्माणामिति सांक्लेशिकानाम्। अनुत्पन्नानिरुद्धेति स्वयम्। परमार्थतो यथाप्रतिभासं चेति भावः। परमार्थो ह्येषां धर्मधातुः। तेनैषामनादिनिधनत्वाद्वालप्रतिभासिना रूपेणात्यन्त-। समत्वान्नैषामुत्पादनिरोधौ। अत एवाह। स्वलक्षणशून्यतायामुपादायेति प्रतीत्यसमुत्पन्नं पुनरेषां तृतीयं स्वभावमुपादायाह। मातेत्यादि। माता जननी। कुतः ? सर्वबुद्धधर्मा एव रत्नानि तेषां दात्रीत्वात्। तान्येव हि समग्राणि हेत्ववस्थानि बोधिसत्वानां शरीरम् तत इयं तद्दानात्तेषां जननी। बुद्धग्रहणाब्दुद्धजननीत्वमर्थाद्‍गम्यते। न पुनस्तावता बुद्धानामतिशयो गम्यते। अतो विशिष्टैर्गुणैः पुनस्तदाह दशबलेत्यादिना।&lt;br&gt;&#xA;दश तथागतबलानि। तत्करा। कतमानि दश ? &amp;ldquo;स्थानास्थानज्ञानबलम्। कर्मविपाकज्ञानबलम्। नानाधातुज्ञानबलम्। नानाधिमुक्तिज्ञानबलम्। इन्द्रियपरापरज्ञानबलम्। सर्वत्रगामिनीप्रतिपज्ज्ञानबलम्। ध्यानविमोक्षसमाधिसमापत्तिसंक्लेशव्यवदानव्युत्थानज्ञानबलम्। पूर्वेनिवासानुस्मृतिज्ञानबलम्। च्युतोपपादज्ञानबलम्। आश्रवक्षयज्ञानबलं च&amp;rdquo; इति। लक्षणमेषां यथोक्तं महत्यो र्भगवत्योः। तत्र सम्भवासम्भवौ स्थानास्थाने। तद्यथा दुश्चरितानामनिष्टो विपाक [:] स्थानमिष्टोऽस्थानमिति। कर्म च विपाकश्च। नानाधातुः पुण्यापुण्यादिजनकोऽध्याशयः। नानाधिमुक्तिस्तद्यथा रागद्वेषादौ स्थितानां द्वेषरागादौ रुचिः। इन्द्रियाणि श्रद्धावीर्यस्मृतिसमाधिप्रज्ञाः। तेषां परापरत्वं विमात्रता। अयं मृद्विन्द्रियोऽयं मध्येन्द्रिय इत्यादि। सर्वत्रगामिनीप्रतिपत्। रागस्य प्रतिपक्ष इयं प्रतिपत्। इयं द्वेषस्येत्यादि। चतुर्णा ध्यानानां अष्टानां विमोक्षाणां त्रयाणां समाधीनां सवितर्कसविचारादीनां चतसृणामारूप्यसमापत्तीनां नवानां चानुपूर्वविहारसमापत्तीनाम् संक्लेशादिकम्। तत्र संक्लेश आस्वादनादिना। व्यवदानमनुपलम्भादिना। व्युत्थानं सिंहविजृम्भितेन वा अवस्कन्दकेन वा। पूर्वे निवासः पूर्वजन्म। तस्मिन्ननुस्मृतिः स्मरणम्। च्यु[त्यु]पपादौ सत्त्वानां मरणोत्पत्ती। आश्रवाः क्लेशास्तेषां यः क्षयो येन च मार्गेण क्षयस्तदुभयमाश्रवक्षयः। सत्त्वानाम्। एषां स्थानास्थानादीनां सर्वथा सर्वदा सम्यग्ज्ञानं तदिह स्थानास्थानादिज्ञानम्। तदेव बलमितरैरघृष्यत्वात्, तेषां वाभिभवनात्।&lt;br&gt;&#xA;अनवमर्दनीयेत्यभिभवितुमशक्या। कुत इत्याह। चतुर्वैशारद्यकरीत्वादिति। सिंहवदत्यन्तनिःशंको युक्तवादी विशारदः। तस्य भावो वैशारद्यम्। चत्वारि वैशारद्यानि। अभिसंबोधिवैशारद्यम्। आश्रवक्षयवैशारद्यम्। आन्तरायिकध[र्म]वैशारद्यम्। नैर्याणिकधर्मवैशारद्यं च। अभिसम्बोधिस्तथागतस्य ज्ञानसम्पत्। आश्रवक्षयः प्रहाणसम्पत्। तदुभयं स्वार्थः। आन्तरायिका धर्मा निर्वाणस्य विबन्धकाः नैर्याणिका धर्मा निर्वाणस्य प्रापकाः। एतदुभयं परार्थः। परेभ्यस्तदाख्यानात्। तेषु वैशारद्यम्। तत्प्रतिज्ञाप्रतिष्ठापनेष्वित्यर्थः। तत्करा। अनाथाः सत्त्वा अनादौ दुःखसागरे भ्रमतामेषामद्यापि त्रातुरभावात्। तेषां नाथस्त्राता भगवान् बुद्धः। तत्करा। इयता सर्वज्ञज्ञानपरिनिष्पत्तिरेषेति समर्थितः। एषैव सर्वज्ञत्वमिति समर्थयितुमाह। संसारेत्यादि। संसारः साश्रवाः स्कन्धाः। तस्य प्रतिपक्षा हन्त्री। धर्मधातुरेव तस्य हन्तेति चेदाह। अकूटस्थतामुपादायेति। धर्मधातुर्हि कूटस्थो अनादिनिधनैकरूपत्वात्। स चेत्प्रतिपक्षः स्यात् तदा आदित एव संसारो न स्यात्। प्रज्ञापारमिता पुनरादिमती, उत्तरोत्तरगामिनी चेति सैव तस्य प्रतिपक्षः। अनेन प्रहाणसम्पदुक्ता। ज्ञानसम्पदमाह सर्वेत्यादिना। सर्वधर्माणां स्वभावः परमार्थः। तस्य विदर्शनी तत्प्रतिभासत्वात्। स्वस्य परेषाञ्च परार्थमधिकृत्याह। परिपूर्णेत्यादि। परिपूर्णमेकेनाप्यनूनत्वात्। त्रिपरिवर्तद्वादशाकारं च यद्धर्मचक्रम्। धर्मः शासनम्। तदेव चक्रं विनेयसन्तानेषु चंक्रमणात्। तस्य प्रवर्तनो प्रवर्तयित्री। बुद्धानां तथैव तस्य प्रवर्तनात्।&lt;br&gt;&#xA;तत्र धर्मचक्रं सत्यचतुष्टयम्। तस्य त्रयः परिवर्ताः। इदं दुःखम्। अयं दुःखसमुदयः। अयं दुःखनिरोधः। इयं दुःखनिरोधगामिनी प्रतिपदिति। सत्यचतुष्टयस्य स्वभावपरिच्छेदः प्रथमः परिवर्तः। तस्यैव यथाक्रमं परिज्ञेयप्रहेयसाक्षात्कर्तव्यभावयितव्यत्वपरिच्छेदो द्वितीयः परिवर्तः। तस्यैवात्मना परिज्ञातप्रहीन(ण)साक्षात्कृतभावितत्वपरिच्छेदस्तृतीयः। तस्मात् त्रिपरिवर्तं तत्। दुःखसत्यस्य दुःखस्वभावः परिज्ञेयत्वं परिज्ञातत्वं चेति त्रय आकाराः। समुदयसत्यस्य तत्स्वभावः प्रहेयत्वं प्रहीणत्वं चेतिं त्रय आकाराः। निरोधसत्यस्य तत् स्वभावः साक्षात्कर्तव्यत्वं साक्षात्कृतत्वं चेति त्रय आकाराः। मार्गसत्यस्य तत् स्वभावो भावयितव्यत्वं भावितत्वं चेति त्रय आकाराः। तस्मात् द्वादशाकारं तत्।&lt;br&gt;&#xA;ननु प्रतीत्यसमुत्पन्नेनापि स्वभावेनेयं [न] निरोधिका शां(सां)क्लेशिकानां विनाशहेतूनामकिञ्चित्करत्वात्। नाप्युत्पादिका वैयवदानिकानां मिथ्याज्ञाननिवृत्तौ चित्तमात्रादेव सम्यग्ज्ञानोत्पत्तेः। नैतदस्ति। बन्ध्यक्षणोत्पादनस्यैव सन्ताननिरोधत्वात्। अग्निना शीतनिरोधवत्। प्रज्ञापारमितयैव मिथ्याज्ञाननिरोधे सति भगवतः प्रागभूतस्य सम्यग्ज्ञानस्य तद्धेतुकत्वात्। निरोधस्य चावस्तुनो हेतुत्वायोगात्। चित्तस्यैव च निरुद्धविपक्षस्य सम्यग्ज्ञानत्वात्। अन्यथा हि सर्वभ्रान्तिनिवृत्तिकालेपि व्यापि सम्यग्ज्ञानं न स्यादिति भावनामार्गस्य स्वभावः॥&lt;/p&gt;</description>
    </item>
    <item>
      <title>08 विशुद्धिपरिवर्तो नामाष्टमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/08_vishuddhiparivarto_nAmAShTamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/08_vishuddhiparivarto_nAmAShTamaH/</guid>
      <description>&lt;p&gt;VIII&#xA;विशुद्धिपरिवर्तो नामाष्टमः।&lt;br&gt;&#xA;लोकोत्तरस्य भावनामार्गस्य निर्हारः सप्तमपरिवर्तेनोक्तः। शुद्धिरष्टमस्यादौ वक्तव्या। तस्याः शुद्धेर्दुरधिमोचतां तावदाह। अथ खल्वित्यादिना। अनर्थिकेनेति मन्दच्छन्देन। उपस्तब्धो विस्मितः। अशुश्रूषणा-अपरिपच्छकजातीयेनेति कल्याणमित्रेषु सुभूतेः प्रश्नः। कियदगम्भीरेत्यादि। कियता गम्भीरा यतो दुरधिमोचेत्यर्थः। भगवत उत्तरं रूपं सुभूत इत्यादिना। रूपादयो रूपादीनां च पूर्वापरमध्यान्ता अबद्धा अमुक्ताः स्वभावेनाध्वत्रयेण च निःस्वभावत्वादित्यर्थः। परमदुरधिमोचेति परमगम्भीरत्वादिति भावः। प्राक्‍प्रवृत्तो हि बन्धः प्रागशुद्धिः पश्चात्तन्निवृत्तिलक्षणो मोक्षः शुद्धिरिति प्रसिद्धम्। इह तु बन्धमोक्षयोरत्यन्ताभावः शुद्धिरिति परमगम्भीरं विशुद्धिलक्षणं शास्त्रे-&#xA;[58] फलशुद्धिश्च रूपादिशुद्धिरेव तयोर्द्वयोः।&lt;br&gt;&#xA;अभिन्नाच्छिन्नता यस्मादिति शुद्धिरुदिरिता॥&lt;/p&gt;&#xA;&lt;p&gt;[2-26]॥&lt;/p&gt;&#xA;&lt;p&gt;&amp;lsquo;फलशुद्धिः&amp;rsquo; साध्या। सा च &amp;lsquo;रूपादिशुद्धिरेव&amp;rsquo;। यस्मात् &amp;lsquo;तयोः&amp;rsquo; &amp;lsquo;अभिन्नाच्छिन्नता&amp;rsquo; &amp;lsquo;इति शुद्धिरुदीरिता&amp;rsquo;। शुद्धेर्लक्षणमुक्तं सुत्रे। कतमस्याः शुद्धेः ? यस्यादुरधिमोचत्वमुक्तम्। तत्कस्य हेतोरित्यादि। तदस्या दुरधिमोचत्वं कुत इत्यर्थः। उत्तरं येत्यादिना। यत इदं तस्या लक्षणमिति भावः। अद्वयं तादात्म्यात्। अद्वैधीकारमव्यभिचारात्। अनयोरेव निर्देशो अभिन्नमच्छिन्नमिति। येत्यनुवादः सेति विधिः। अनूद्यमानश्च धर्मो विधीयमाने नियत इति ख्यापितः। अतः सामान्याधिकरणादभिन्नमुभयम्। अन्योन्यनियमादन्योन्याव्यभिचारः। तस्मादच्छिन्नमुभयम्। तदेवं यैव स्कन्धानामेकशो विशुद्धिः सैव फलविशुद्धिः। यैव फलविशुद्धिः सैवेतरा। अन्योन्याव्यभिचारात्। अन्योन्यलिङ्गता। स चाव्यभिचारस्तादात्म्यात्। अत आह। फलविशुद्धित इत्यादि पुनरपरमित्यतः प्राक् इति विशुद्धिलक्षणम्।&lt;br&gt;&#xA;विशुद्धिभेदाश्वत्वारो महत्योर्भगवत्योरुक्ताः सर्वसंग्रहार्थम्। अस्यां तु नोक्ता बोधिसत्त्वमार्गाधिकारात्। मार्गस्य विशुद्धिरुच्यते। स च भूमौ भूमौ नवविधो मृदुमृद्वादिभेदादधिमात्राधिमात्रादिभेदात्। नवविधस्यैव दोषस्य प्रतिपक्षेण भूमयस्तु शुद्धेस्ताश्चैव नव। कामधातुरष्टौ च रूपारूप्याः। अतः शास्त्रम्-&#xA;[59] मृदुमृद्वादिको मार्गः शुद्धिर्नवसु भूमिषु।&lt;br&gt;&#xA;अभिमात्राधिमात्रदेर्मलस्य प्रतिपक्षतः॥&lt;/p&gt;</description>
    </item>
    <item>
      <title>09 स्तुतिपरिवर्तो नाम नवमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/09_stutiparivarto_nAma_navamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/09_stutiparivarto_nAma_navamaH/</guid>
      <description>&lt;p&gt;IX&#xA;स्तुतिपरिवर्तो नाम नवमः।&lt;br&gt;&#xA;[73] आकाराः सप्रयोगाश्च गुणा दोषाः सलक्षणाः।&lt;br&gt;&#xA;मोक्षनिर्वेधभागीये शैक्षोऽवैवर्तिको गणः॥&lt;/p&gt;&#xA;&lt;p&gt;१-१२॥&lt;/p&gt;&#xA;&lt;p&gt;समता&#xA;[74] भवशान्त्योश्च क्षेत्रशुद्धिरनुत्तरा।&lt;br&gt;&#xA;सर्वाकारभिसम्बोध एष सोपायकौशलः॥&lt;/p&gt;&#xA;&lt;p&gt;१-१३॥&lt;/p&gt;&#xA;&lt;p&gt;आकाराः, प्रयोगाः, गुणाः, दोषाः, लक्षणानि, मोक्षभागीयं, निर्वेधभागीय, अवैवर्तिकसंघः, संसारनिर्वाणसमता, बुद्धक्षेत्रपरिशुद्धिः, उपायकौशलं चेत्येकादशवस्तूनि सर्वाकाराभिसम्बोधः। यथोद्देशं निर्देशात् प्रथमत आकाराणां निर्देशः।&lt;br&gt;&#xA;[75] वस्तुज्ञानप्रकाराणामाकारा इति लक्षणम्।&lt;br&gt;&#xA;सर्वज्ञतानां त्रैविध्यात् त्रिविधा एव ते मताः॥&lt;/p&gt;&#xA;&lt;p&gt;४-१॥&lt;/p&gt;&#xA;&lt;p&gt;&amp;lsquo;वस्तु&amp;rsquo; आलम्बनं चतुःसत्यादि। तस्य &amp;lsquo;ज्ञानम्&amp;rsquo;। तस्य &amp;lsquo;प्रकाराः&amp;rsquo;। यैः प्रकारैस्तत्परिक्षेपः तेषां &amp;lsquo;आकारा&amp;rsquo; इति लक्षणत्वात्। &amp;lsquo;सर्वज्ञतानां&amp;rsquo; इति जातौ वहुवचनम्। सर्वज्ञताया इत्यर्थः। कथं तस्यास्त्रैविध्यम् ? सर्वज्ञता मार्गज्ञता सर्वाकारज्ञता चेति। तत्रादौ सर्वज्ञताकाराः सप्तविंशतिः। शास्त्रम्-&#xA;[76] असदाकारमारभ्य यावन्निश्चलताकृतिः।&lt;br&gt;&#xA;चत्वारः प्रति सत्यं ते मार्गे पञ्चदश स्मृताः॥&lt;/p&gt;</description>
    </item>
    <item>
      <title>10 धारणगुणपरिकीर्तनपरिवर्तो नाम दशमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/10_dhAraNaguNaparikIrtanaparivarto_nAma_dashamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/10_dhAraNaguNaparikIrtanaparivarto_nAma_dashamaH/</guid>
      <description>&lt;p&gt;X&#xA;धारणगुणपरिकीर्तनपरिवर्तो नाम दशमः।&lt;br&gt;&#xA;&amp;hellip;&amp;hellip;बोधिर्धर्मचक्रप्रवर्तनपर्यन्ता नाहेतुत्वादिति फलरत्नप्रदाताप्रयोगः॥&lt;/p&gt;&#xA;&lt;p&gt;शुद्धराशिरित्यादि प्रगाश्चर्यात्। तेषामेव फलानामाकाशवद्विशुद्धिदर्शनादिति शुद्धकः प्रयोगः॥&lt;/p&gt;&#xA;&lt;p&gt;आश्चर्यमित्यादि। अथ खल्वायुष्मानित्यतः प्राक्। लिख्येतेति लिखितुं शक्यते। लिखितर्व्यैवेति तावतैव कालेन लिखितव्या भवेत्। दृढसमादानस्य विघ्नाभावादिति भावः। तत्कस्य हेतोरिति कुत इदमासं (शं)कितमित्यर्थः। एवं हीत्यादिनोत्तरम्। धर्मतेयमिति भावः।&lt;br&gt;&#xA;किञ्चापीति यद्यपि। न प्रसहिष्यत इति न प्रभविष्यति। अच्छिद्रसमादानस्यत्यखण्डसमादानस्य इत्यवधेरण(न)तिक्रमात् सावधिः प्रयोगः॥&lt;/p&gt;&#xA;&lt;p&gt;उक्ताः प्रयोगाः। गुणा वक्तव्याः। तानधिकृत्य शास्त्रम्-&#xA;[80] माराणां शक्तिहान्यादिश्चतुर्दशविधो गुणः।&lt;br&gt;&#xA;गुणाः प्रयोगानुशंसाः मारशक्तिव्याघातादयश्चतुर्दश। तत्रादौ अथ खल्वित्यादि न हि शारिपुत्रेत्यतः प्राक्। बुद्धानां आनुभावेनेति। तेन मारशक्तिव्याघातादिति भावः। प्रसत्तेः(?)अदर्शनात् पृच्छति। तत्कस्य हेतोरिति। समन्वाहरिष्यन्तीति स्मरिष्यन्ति। परिग्रहीष्यन्तीत्यानुकूल्ये चावस्थानादिति मारशक्तिव्याघातगुणः॥&lt;/p&gt;</description>
    </item>
    <item>
      <title>11 मारकर्मपरिवर्तो नामैकादशमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/11_mArakarmaparivarto_nAmaikAdashamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/11_mArakarmaparivarto_nAmaikAdashamaH/</guid>
      <description>&lt;p&gt;XI&#xA;मारकर्मपरिवर्तो नामैकादशमः।&lt;br&gt;&#xA;दोषाः प्रयोगान्तरायकराः। ते वक्तव्याः। तमधिकृत्य शास्त्रम्-&#xA;दोषाश्च षड्‍विबोद्धव्याश्चतुर्भिर्दशकैः सह॥&lt;/p&gt;&#xA;&lt;p&gt;४-१२॥&lt;/p&gt;&#xA;&lt;p&gt;दोषाः षट्‍चत्वारिंशदित्यर्थः। अत आह। अथ खल्वित्यादि। केचिदिति प्रश्नः। काङ्‍क्षाकिमर्थगतेः। अथवा चिच्छब्दो न पठितव्यः। बहूनीति सामान्येनोक्ते विशेषजिज्ञासया प्रश्नः। कियद्रूपाणोति। तेषामित्याद्युत्तरम्। वक्ष्यमाणानि षट्‍चत्वारिंशदिति भावः। भाषमाणादिपदानि सर्वचर्याणामुपलक्षणानि। चिरेण प्रतिभानमुत्पत्स्यत इति चिरेण पारमितानां पूरणम्। ततश्चिरेणैव बोधिः स्यात्। इति चिरप्रतिभानदोषः॥&lt;/p&gt;&#xA;&lt;p&gt;तदपि चेत्यादि। विक्षेप्स्यत इति। उद्धतं भविष्यति। अनुपायकुशलस्य क्षिप्रतरं तदुत्पत्तौ मानोत्पत्तेः। ततोऽन्यान् बोधिसत्त्वानवमन्यमानस्य नीचकुलेषूत्पत्त्या चिरेणैव बोधिः स्यादित्याशुप्रतिभानदोषः॥&lt;/p&gt;&#xA;&lt;p&gt;जृम्भमाणा इति सदर्पकायप्रसाराः। हसन्त इति अट्टहासान् कुर्वन्तः। उच्चवग्घयन्त इति दर्पादुत्तिष्ठन्तः। इति कायकर्मवैगुण्यम्॥&lt;/p&gt;</description>
    </item>
    <item>
      <title>12 लोकसंदर्शनपरिवर्तो नाम द्वादशः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/12_lokasaMdarshanaparivarto_nAma_dvAdashaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/12_lokasaMdarshanaparivarto_nAma_dvAdashaH/</guid>
      <description>&lt;p&gt;XII&#xA;लोकसंदर्शनपरिवर्तो नाम द्वादशः।&lt;br&gt;&#xA;उक्ता दोषाः। लक्षणं वक्तव्यम्। तदधिकृत्य शास्त्रम्-&#xA;[81] लक्ष्यते येन तज्ज्ञेयं लक्षणं त्रिविधं च तत।&lt;br&gt;&#xA;ज्ञानं विशेषः कारित्रं स्वभावो यश्च लक्ष्यते॥&lt;/p&gt;&#xA;&lt;p&gt;४-१३॥&lt;/p&gt;&#xA;&lt;p&gt;&amp;lsquo;येन लक्ष्यते&amp;rsquo; तल्लक्षणमिति ज्ञेयम्। करणे ल्युट्। तच्च विविधं &amp;lsquo;ज्ञानं विशेषः कारित्रं&amp;rsquo; चेति। यश्च लक्ष्यते तदपि लक्षणम्। कर्मणि ल्युट्। स च &amp;lsquo;स्वभाव&amp;rsquo; एवेति चतुर्विधं लक्षणम्। तत्रादौ ज्ञानं वक्तव्यम्। तत्र सर्वज्ञताकारेण तावत्।&lt;br&gt;&#xA;[82] तथागतस्य निर्वृत्तौ लोके चालुज्यनात्मके।&lt;br&gt;&#xA;सत्त्वानां चित्तचर्यासु तत्संक्षेपे बहिर्गतौ॥&lt;/p&gt;&#xA;&lt;p&gt;१-१४॥&lt;/p&gt;&#xA;&lt;p&gt;[83] अक्षयाकारतायां च सरागादौ प्रविस्तृते।&lt;br&gt;&#xA;महद्‍गतेऽप्रमाणे च विज्ञाने चानिदर्शने॥&lt;/p&gt;</description>
    </item>
    <item>
      <title>13 त्रयोदशमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/13_trayodashamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/13_trayodashamaH/</guid>
      <description>&lt;p&gt;This chapter is missing in original text&lt;/p&gt;</description>
    </item>
    <item>
      <title>14 चतुर्दशमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/14_chaturdashamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/14_chaturdashamaH/</guid>
      <description>&lt;p&gt;This chapter is missing in original text&lt;/p&gt;</description>
    </item>
    <item>
      <title>15 देवपरिवर्तो नाम पञ्चदशः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/15_devaparivarto_nAma_panchadashaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/15_devaparivarto_nAma_panchadashaH/</guid>
      <description>&lt;p&gt;XV&#xA;देवपरिवर्तो नाम पञ्चदशः&#xA;&amp;hellip;&amp;hellip;&amp;hellip;..त्याह। यान्येनमित्यादि। कानि पुनरस्य कल्याणमित्राणीत्यत आह तान्येवेत्यादि। तान्यस्मै कथमर्थमुपदेक्ष्यन्तीत्यत आह एवं चेत्यादि। एवमनेनाकारेण। एहि त्वमित्यादिना कार्षीरित्येतदन्तेन। योगमिति प्रयोगमभियोगं वा। मा परामृक्ष इति तभ्दावेन मा ग्रहीः। अपरामृष्टेति सर्वधर्मैरविकल्पिता। परिजयोऽभ्यासः। एवं हीत्यादिना उपसंहारः। सम्यक्सम्बोधी सम्यक्परिणामनमनास्वादः। इत्यनास्वादनाविशेषेण मार्गे चतुर्थः क्षणः॥&lt;/p&gt;&#xA;&lt;p&gt;उक्तो विशेषः षोडशविधः। कारित्रं दशविधं वक्तव्यम्। तत्र शास्त्रम्-&#xA;[86] हितं सुखं च त्राणं च शरणं लयनं नृणाम्।&lt;br&gt;&#xA;परायणं च द्वोपं च परिणायकसंज्ञकम्॥&lt;/p&gt;&#xA;&lt;p&gt;४-२७॥&lt;/p&gt;&#xA;&lt;p&gt;[87] अनाभोगं त्रिभिर्यानैः फलासाक्षात्क्रियात्मकम्।&lt;br&gt;&#xA;पश्चिमं गतिकारित्रमिदं कारित्रलक्षणम्॥&lt;/p&gt;</description>
    </item>
    <item>
      <title>16 तथतापरिवर्तो नाम षोडशः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/16_tathatAparivarto_nAma_ShoDashaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/16_tathatAparivarto_nAma_ShoDashaH/</guid>
      <description>&lt;p&gt;XVI&#xA;तथतापरिवर्तो नाम षोडशः।&lt;br&gt;&#xA;अथ खल्वित्यादि। नायं क्वचित्प्रतिहन्यत इति सर्वत्रास्य बाधकाभावात्। अतश्च अप्रतिहतलक्षणोऽप्रतिहतस्वभावः। आकाशसमतयेति। यत आकाशसमं ततस्तद्वदेवाप्रतिघम्। कुतः समतेत्यत आह। सर्वपदानां सर्ववस्तूनां अनुपलब्धितः। अप्रतिमो निरुपमः अद्वितीयत्वादिति सदृशाभावात्। प्रतिबोधकं लक्षणमस्येति प्रतिलक्षणः। तदभावाद् अप्रतिलक्षणः। निष्प्रत्यर्थिकत्वादिति विरोधरहितत्वात्। इत्यप्रतिहतस्वभावः।&lt;br&gt;&#xA;पदं प्रतिष्ठा सुगतिदुर्गतिनिर्वाणानि। तदभावाद् अपदः। अनभिनिर्वृत्तत्वादिति। न खल्वनभिनिर्वृत्तस्य क्वचित्प्रतिष्ठा। कुतोऽनभिनिर्वृत्तः ? यतोऽनुत्पाद उत्पादरहितः। कुतोऽनुत्पादः ? सर्वोत्पत्तीनामनुत्पत्तित्वात्। न हि सतामुत्पत्तिरुत्पत्तिलक्षणायोगात्। नाप्यसताम्। असत्त्वादेव खरविषाणवत्। दुर्गतिपथः सुगतिपथो निर्वाणपथश्चेति पन्थानः। तदभावाद् अपथः। अत एवाह। सर्वपथानुपलब्धित्वात्। इत्यपदस्वभावः॥&lt;/p&gt;&#xA;&lt;p&gt;अथ खल्वित्यादि। अनुजात इति। अनुपूर्वो जनिः सकर्मकः। कर्मास्य जनकः। कर्ता जन्यः। अनुः सादृश्ये। तस्मादिह कर्तरि क्तः। कर्मणि षष्ठि। सम्बन्धविवक्षया भगवतोऽनुजातः सुभूतिः। तत्कस्येत्यादि तत्तस्यानुजातत्वं ? उत्तरं तथा हीत्यादिना। भगवत एष पुत्रः सदृशश्च शून्यतावादित्वादिति भावः। अथ खल्वित्यादि। अजातत्वादित्यनुजातत्वे हेतुमाह। अजातत्वेन पितापुत्रयोः सादृश्यादिति भावः। यद्यजातः तौ कथं पितापुत्रौ ? संवृत्येति भावः। अनुपा(जा)त इत्यादिना हेत्वन्तरमाह। अनुपा(जा)तोऽनुगतस्तथागतस्य तथताम्। ततोप्यनुजातस्तथागतस्य। अनुगम्य जातोऽनुजात इति भावः। असिद्धो हेतुरिति चेदाह। यथेत्यादि। अनागतेत्यनुत्पन्ना। अगतेत्यविनष्टा। किं पुनः प्राप्तेऽर्हत्त्वेऽनुपा(जा)तः किं वा पूर्वमेवेत्यत आह। आदित इत्यादि। अतथतेति। तथताशब्दानाभिधेयत्वात्। एवं हीत्यादिनोपसंहारः। गत्यगती(?) गतिः। तत्प्रतिषेधादगतिस्वभावः॥&lt;/p&gt;</description>
    </item>
    <item>
      <title>17 अविनिर्वतनीयाकारलिङ्गनिमित्तपरिवर्तो नाम सप्तदशः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/17_avinirvatanIyAkAralinganimittaparivarto_nAma_sa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/17_avinirvatanIyAkAralinganimittaparivarto_nAma_sa/</guid>
      <description>&lt;p&gt;XVII&#xA;अविनिर्वतनीयाकारलिङ्गनिमित्तपरिवर्तो नाम सप्तदशः।&lt;br&gt;&#xA;&amp;lsquo;मोक्षनिर्वेधभागीये शैक्षोऽवैवर्तिको गणः। &amp;rsquo; इति पूर्वमुद्दिष्टम्। तत्र द्वे उक्ते। तृतीयो वक्तव्यः। अतः शास्त्रम्-&#xA;[97] निर्वेधाङ्गान्युपादाय दर्शनाभ्यासमार्गयोः।&lt;br&gt;&#xA;ये बोधिसत्त्वा वर्तन्ते सोऽत्रावैवर्तिको गणः॥&lt;/p&gt;&#xA;&lt;p&gt;४-३८॥&lt;/p&gt;&#xA;&lt;p&gt;&amp;lsquo;अत्र&amp;rsquo; इति महायाने। &amp;lsquo;अवैवर्तिकगणः&amp;rsquo;। तल्लक्षणम्। विवर्ताय प्रभवति वैवर्तिकः। न तथेत्यवैवर्क्तिकोऽविनिवर्तनीयः। अथास्य निर्वेधभागीयेषु स्थितस्य कति लिङ्गानीत्यत आह।&lt;br&gt;&#xA;[98] रूपादिभ्यो निवृत्याद्यलिङ्गर्विशतिधेरितैः।&lt;br&gt;&#xA;निर्वेधाङ्गस्थितस्येदमवैवर्तिकललक्षणम्॥&lt;/p&gt;&#xA;&lt;p&gt;४-३९॥&lt;/p&gt;&#xA;&lt;p&gt;अवैवर्तिकत्वपरिज्ञानमित्यर्थः। अथ कतमे रूपादिनिवृत्त्यादयः ?&#xA;[99] रूपादिभ्यो निवृत्तिश्च विचिकित्साऽक्षणक्षयौ।&lt;br&gt;&#xA;आत्मानः कुशलस्थस्य परेषां तन्नियोजनम्॥&lt;/p&gt;&#xA;&lt;p&gt;४-४०॥&lt;/p&gt;&#xA;&lt;p&gt;[100] पराधारं च दानादि गम्भीरेऽर्थेप्यकाङ्‍क्षणम्।&lt;br&gt;&#xA;मैत्रं कायाद्यसंवासः पञ्चधावरणेन च॥&lt;/p&gt;</description>
    </item>
    <item>
      <title>18 शून्यतापरिवर्तो नामाष्टादशः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/18_shUnyatAparivarto_nAmAShTAdashaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/18_shUnyatAparivarto_nAmAShTAdashaH/</guid>
      <description>&lt;p&gt;XVIII&#xA;शून्यतापरिवर्तो नामाष्टादशः।&lt;br&gt;&#xA;निर्वेधाङ्गदृङ्‍मार्गयोरवैवर्तिकलिङ्गानि संख्यया विशेषतश्चोक्तनि। भावनामार्गस्तु गम्भीरः। ततो तान्युभयथापि वक्तुमशक्यानि। अतः शास्त्रम्-&#xA;[111] गम्भीरो भावनामार्गः&#xA;एतदाह। अथ खल्वित्यादिना प्रत्येकबुद्धैरित्येतदन्तेन। आश्चर्यं भगवन्नित्येकं चोद्यम्। किमाश्चर्यमित्यत आह। महागुणेत्यादि। महान् गुणसम्भारः परमगम्भीरतया कल्पासंख्येयद्वयनिरन्तरप्रयत्नलभ्यतया च। अत एव विशेषतो ज्ञातुमशक्यत्वादप्रमाणाः संख्यातुमशक्यत्वादपरिमिताः। बोधिसत्त्वो महासत्त्व इति भावनामार्गस्थोऽवैवर्तिकः। अविनिवर्तनीयेनेति भावनामार्गस्थेन। संख्यातिक्रमाद् अनन्तम्। परमोदारत्वाद् अपर्यन्तम्। असंहार्य सम्यगग्राद्यं सम्यग्ज्ञातुमशक्यं श्रावकप्रत्येकबुद्धैरपीति भावनामार्गस्य गाम्भीर्यम्॥&lt;/p&gt;&#xA;&lt;p&gt;सुभूतिराहेत्यादि प्रतिबलः शक्तो निर्देष्टुम्। किन्तु सत्त्वा(र्वा)र्थो न स्यादिति भावः। ततः किमित्याह। अत एवेत्यादि। एवकारो भिन्नक्रमः। स्थानानीत्यतः परेण द्रष्टव्यः। सर्वाणि गम्भीराणीति वीप्सार्थः। स्थानानीति भावनामार्गालम्बनानि। प्रज्ञापारमितायां प्रतिसंयुक्तानि तदाधारणीत्यर्थः। सूचयितव्यानीति सूच्यन्तामित्यर्थः। इति सुभूतेरध्येषणा॥&lt;/p&gt;</description>
    </item>
    <item>
      <title>19 गङ्गदेवाभगिनीपरिवर्तो नामेकोनविंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/19_gangadevAbhaginIparivarto_nAmekonaviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/19_gangadevAbhaginIparivarto_nAmekonaviMshatitamaH/</guid>
      <description>&lt;p&gt;XIX&#xA;गङ्गदेवाभगिनीपरिवर्तो नामेकोनविंशतितमः।&lt;br&gt;&#xA;अथ खल्वित्यादि प्रागेवमुक्तात्। न पूर्वेण चित्तेन बोधिर्न च पश्चिमेन तयोरसमवधानादिति चोद्यम्॥&lt;/p&gt;&#xA;&lt;p&gt;एवमुक्त इत्यादि प्रागेवमुक्तात्। इयता दीपदृष्टान्तेन परिहारः। अत्र शास्त्रम्-&#xA;[117] पूर्वेण बोधिर्नो युक्ता मनसा पश्चिमेन वा।&lt;br&gt;&#xA;इति चोद्यम्।&lt;br&gt;&#xA;दीपदृष्टान्तयोगेन&#xA;बोधिरिति वर्तते। अनेन परिहारः॥&lt;/p&gt;&#xA;&lt;p&gt;अथ शास्त्रम्-&#xA;गम्भीरा धर्मताष्टधा॥&lt;/p&gt;&#xA;&lt;p&gt;४-५८॥&lt;/p&gt;&#xA;&lt;p&gt;या बोधिरिति वर्तते। केवलाया बोधेस्तथतैव लक्षणमुक्तमष्टादशे। सपरिच्छदायास्तु बोधेर्लक्षणमष्टविधं गाम्भीर्यम्। तत्कथमष्टधा ?&#xA;[118] उत्पादे च निरोधे च तथतायां गभीरता।&lt;br&gt;&#xA;ज्ञेये ज्ञाने च चर्यायामद्वयोपायकौशले॥&lt;/p&gt;&#xA;&lt;p&gt;४-५९॥&lt;/p&gt;&#xA;&lt;p&gt;&amp;lsquo;अद्वयं च उपायकौशल्यं च; इति समाहारद्वन्द्वः। अत एवमुक्त इत्यादिना प्रागेवमुक्ताद्‍गाम्भीर्य सुभूतिः प्रस्तौति। अन्यत्र तेभ्य इति विना तेभ्यः। एवमुक्ते भगवानित्यादिना परिजयं करोतीत्येतदन्तेनाष्टविधं गाम्भीर्यमाह। यच्चित्तमिति भ्रान्तमभूतपरिकल्पात्मकम्। निरुद्धमिति सन्तानक्षयात् क्षीणम्। नो हीति नैवेत्यर्थः। भ्रान्तिकारणस्य द्वयाभिनिवेशस्य क्षयादिति भावः। इत्युत्पादगाम्भीर्यम्॥&lt;/p&gt;</description>
    </item>
    <item>
      <title>20 उपायकौशल्यमीमांसापरिवर्तो नाम विंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/20_upAyakaushalyamImAMsAparivarto_nAma_viMshatitam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/20_upAyakaushalyamImAMsAparivarto_nAma_viMshatitam/</guid>
      <description>&lt;p&gt;XX&#xA;उपायकौशल्यमीमांसापरिवर्तो नाम विंशतितमः।&lt;br&gt;&#xA;क्षेत्रपरिशुद्धिरुक्ता। उपायकौशलं वक्तव्यम्। अतः शास्त्रम्-&#xA;[121] विषयोऽस्य प्रयोगश्च सा(शा)त्रवाणामतिक्रमः।&lt;br&gt;&#xA;अप्रतिष्ठो यथावेधमसाधारणलक्षणः॥&lt;/p&gt;&#xA;&lt;p&gt;४-६२॥&lt;/p&gt;&#xA;&lt;p&gt;[122] अश(स)क्तोऽनुपलम्भश्च निमित्तप्रणिधिकृतौ।&lt;br&gt;&#xA;तल्लिङ्गं चाप्रमाणं च दशधोपायकौशलम्॥&lt;/p&gt;&#xA;&lt;p&gt;४-६३॥&lt;/p&gt;&#xA;&lt;p&gt;अस्य ह्युपायकौशलस्य &amp;lsquo;विषयः&amp;rsquo; सूत्रे प्रथमं वक्तव्यः। ततः &amp;lsquo;प्रयोगः&amp;rsquo; प्रथमाभ्यासः। ततो दश प्रभेदाः सा (शा)त्रवातिक्रमादयः। &amp;lsquo;निमित्तप्रणिधिकृतौ&amp;rsquo; ताभ्यामिति तथोक्तौ निमित्तकृतः प्रणिधिकृतश्च।&lt;br&gt;&#xA;अथ खल्वित्यादि। अत्रादौ भूतकोटिमित्येतदन्तेन विषय उक्तः। शून्यतासमाधिनैवानिमित्ताप्रणिहितयोर्बोधिपक्षादीनां चोपलक्षणात्। शून्यतायामिति शून्यतासमाधौ। सन्ततिः प्रवाहः। कथं प्रत्यवेक्षमाण इत्याह रूपं शुन्यमितीति। तामिति शून्यताम्। धर्मतामिति धर्मप्रकृतिम्। धर्मतयेति धर्मसारतया। भूतकोटिरिति शून्यतैव कैवल्यं गता भूतकोटिः। इत्युपायकौशलस्य विषयः॥&lt;/p&gt;</description>
    </item>
    <item>
      <title>21 मारकर्मपरिवर्तो नामैकविंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/21_mArakarmaparivarto_nAmaikaviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/21_mArakarmaparivarto_nAmaikaviMshatitamaH/</guid>
      <description>&lt;p&gt;XXI&#xA;मारकर्मपरिवर्तो नामैकविंशतितमः।&lt;br&gt;&#xA;तत्र खल्वित्यादि। अयमेकविंशतितमः परिवर्तो मारकर्मणाम्। कस्तेषां प्रस्तावः ? नवयानसंप्रस्थितस्य बोधिसत्त्वस्य सत्याधिष्ठानफलसम्पादनादिना मिथ्यामानोत्पादनाय बहुधा माराः। पराक्रमत इत्ययमेषां प्रस्तावः। तत्रेत्यनन्तरोक्ते सत्याधिष्ठाने। औत्सुक्यमिति प्राप्तावसरस्य कर्मणः करणार्थ मुत्साहः। बलमुत्साहशक्तिः। तेजः प्रभावशक्तिः। कथं तेजोवत्तरमिति यावत्। तसौ मत्वर्थ इति भत्वास्पदत्वं नास्तीति भत्वेन न भवितव्यम्। तद्यथा आयुष्मान् सरस्वान् इति। एवं तर्हि दीप्त्यर्था[द्]द्रवतेः शत्रन्तात् तरप्। तेजसा दीप्ततरं तेजोवत्तरमिति। औत्सुक्यमिति। आत्मनि बहुमानम्। आवमंस्यत इत्यादि। अवमानोऽनादरः। उच्चग्घानमन्तर्हासः। उल्लापनं मनसान्यत्करणम्। कुत्सनं दोषदर्शिता। तंसनं दोषवादिता। सम्बोधावितीति। इतिशब्दो हेतौ। मानं जनयिष्यतीत्यादि। अत्र सशब्दस्य सर्वत्रेत्यर्थः। जननमुत्पादनम्। वधंनं पुरःसरीकरणम्। स्तम्भनं स्थिरीकरणम्। बृंहण परिपुष्टिः। उत्पादनमच्चैर्नयनम्। मानेनेत्यादि। अन्येभ्योऽधिकत्वेन चित्तस्योन्नतिः सामान्येन मानः स पूर्वमुक्तः। इह तु तद्विशेषा उच्यन्ते। या तस्य हीनादुन्नतिः स मानः। यादृशादेव सोऽतिमानः। यो पुनः प्रकृष्टात् स मानातिमानः। अप्राप्तेऽवैवर्तिकत्वे प्राप्तं मयेति सोऽभिमानः। या पुनरभूतैरवैवर्तिकगुणैर्गुणवानस्मीति स मिथ्यामानः। तथा रूपानिति महाभूतान् बोधिसत्त्वान् दृष्टवेति परेण सम्बन्धः। शेषं तेषामेव विशेषणम्। भजिष्यत इत्यत्र भजेरिट्‍प्रतिषेधो भवति संज्ञापूर्वकस्य विधेरनित्यत्वात्। तदेव मारबन्धनमिति मानम्।&lt;br&gt;&#xA;पुनरपरमित्यादि। नामापदेशः संज्ञाकथनम्। मृदुको मृद्विन्द्रियः। आरण्यकत्वादयो धुतगुणाः। ग्रामाद्वहिः क्रोशात्परमरण्यम्। तत्रैव स्थानात् आरण्यकः। पिण्डपातस्यैव भोजनात् पिण्डपातिकः। पांसुकूलस्येव प्रावरणात् पांसुकूलिकः। मध्यान्हस्योपान्त एव भोजनात् खलु पश्चाभ्दक्तिकः। एकासन एव भुङ्‍क्ते एकासनिकः। सकृदास्तीर्णे नित्यं शयनात् याथासंस्तरिकः। त्रिचीवरादधिकत्यागात् त्रैचीवरिकः। श्मशानसमीप एव स्थानात् श्माशानिकः। वृक्षमूल एव स्थानात् वृक्षमूलिकः। निषद्यया रात्रिनयनान् नैषद्यिकः। अच्छन्नोऽवकाशोऽभ्यवकाशः। तत्रैव स्थानात् आभ्यवकाशिकः। और्णकशानकादेरेव प्रावरणात् नामन्तिकः। अल्पैषणात्  अल्पेच्छः। तावतैव सन्तोषात् सन्तुष्टः। एकाकित्वात् प्रविविक्तः। दृष्टे धर्मे तस्मिन्नेव जन्मनि भवो दृष्टधार्मिकः। तेन आदेक्ष्यति व्यपदेक्ष्यति। कथमित्याह पूर्वमपीत्यादि। यच्छब्दस्तस्मादर्थे। अधिष्ठानमाविष्करणम्। धुतगुणैः संलेखः कर्षणं धनुलेखनवत्। मन्यां करोतीति णिच्। यच् मन्यना मान इत्यर्थः। शेषं सुबोधं धुतगुणाः संविद्यन्त इति यावत्।&lt;br&gt;&#xA;तस्य खल्वित्यादि। नामाधिष्ठानेनेति किमत्र नाम ? अविनिवर्तनीयशब्दस्तद्‍गुणशब्दश्च। स्तम्भाभिभूत इति स्तम्भो गुरुष्वगौरवम्। कतमन्नामधेयमित्यत आह। यदेवेत्यादि। तेनेति बोधिसत्त्वेन। अनुवर्तितमित्यनुविचिन्तितम्। अस्यैव निर्देश उत्तराभ्याम्। अनुवितर्कितं किं मे नाम भवेदिति। अनुविचारितमिदं मे नाम भवेदिति। व्याकरिष्यतीत्यायाख्यास्यति मारः। अनुवर्तितमाकाङिक्षतम्। समेतीति संवदति। किं केन संवदतीत्यत आह नाम्ना नामेति। ततः किमित्याह व्याकृत इत्यादि। संधाव्य संसृत्येति तासु तासु दुर्गतिषूत्पद्य। यदि चेति चकारः समुच्चयार्थः सूक्ष्मसूक्ष्माणीति दुर्लक्ष्याणि।&lt;br&gt;&#xA;अरण्यं च यथोक्तम्। वनप्रस्थं च गिरिगुहा च श्मशानं च पलालपुञ्जश्चेति द्वन्द्वः। आदिशब्दाद्‍वृक्षमूलादि। आरण्यकानीत्यरण्ये भवानि। अत एव प्रान्तानि विजनपदानीति विजनस्थानानि। विविक्तानि शून्यानि। विविक्तो रहितः ग्रामस्यान्तः समीपमेकदेशो वा। मनसिकारविवेक इति मनसिकारेभ्यो विवेकः। मृदुना अभिनिवेशेन निश्रितः। मध्येन आलीनः। अधिमात्रेण अध्यवसितः। तेनैवात्मोत्कर्षणात् अध्यवसायमापन्नः। संकीर्णो गृहिप्रव्रजितैः। आकीर्णः प्रव्रजितैरेव बोधिसत्त्वचण्डालः तैरसंवास्यत्वात्। बोधिसत्त्वदूषी स्वदोषेण तेषां दूषणात्। बोधिसत्त्वप्रतिरूपको देहसाम्यात्। बोधिसत्त्वप्रतिवर्णिको नामसाम्यात्। बोधिसत्त्वकारण्डवकः हंसेष्विव तेष्वकृष्णेषु कृष्णत्वात्। चौरः श्रमणवेषेण धर्मग्रहणात्। चौरो बोधिसत्त्वानामसम्मतत्वात्। चौरः सदेवकस्य लोकस्य मिथ्यादक्षिणीयत्वात्। तज्जातीय इत्यादिना तावद्वशस्य सभ्दिरसेव्यतां विस्तरेणाह। स्थाम बलम्। अनार्याः पापाः। उद्विग्नं भीतम्। तत्रापि तावदिति तादृशेपि। मंत्रायमाणेनेत्यादिना मैत्र्यादिचतुष्टयविषयभेदानाह। एवं चेत्यादिना प्रणिधानम्। अयमपीति। यस्य खलु पुनरित्यादिकः सर्वः। अभिज्ञायेति। अत्युत्क[टः] पराक्रमः पुरुषकारः। इदमपीत्यादिना पश्चिममारकर्मोपसंहारः॥&lt;/p&gt;</description>
    </item>
    <item>
      <title>22 कल्याणमित्रपरिवर्तो नाम द्वाविंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/22_kalyANamitraparivarto_nAma_dvAviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/22_kalyANamitraparivarto_nAma_dvAviMshatitamaH/</guid>
      <description>&lt;p&gt;XXII&#xA;कल्याणमित्रपरिवर्तो नाम द्वाविंशतितमः।&lt;br&gt;&#xA;अथ खल्वित्यादिना आसु खलु पुनरित्यतः प्राक्। प्रज्ञापारमितैवेति प्राधान्यादवधारणम्। यथा च सैका तया सहिताः षट्। अत आह। सर्वा एव चेत्यादि। कुत इत्याह। षडेवेत्यादि। ता एव निष्ठां गताः शास्ता यः परमं फलम्। ततः पूर्वान्त एव मार्गः। आलोको लोकोत्तरं ज्ञानं प्रमुदितायां सोपि ता एव। उल्का प्रयत्नवाही मार्गो विमलादिभूमिषु षट्‍सु सोपि ता एव। अवभासो दिवसालोकः। स चायत्नवाही मार्गोऽचलादिषु भूमिषु सोपि ता एव। अतश्च ता एव त्रीणि रत्नानि। तस्मात्ता एव शरणं यावत् दीपः। पदार्थः पूर्ववत्। ता एव माता धारणात्पोषणाच्च। ता एव पिता बिजाधानात्। ज्ञानायेति दर्शनाय। बोधायेति भावनामार्गाय। तक्तस्य हेतोरिति कुतः प्रज्ञापारमितैव यथोक्तगुणा नेतरा इत्यर्थः। अत्र हीत्यादिना परिहारः। त्रैयध्विकबुद्धानां च सर्वज्ञता तत्प्रसूतैवेत्याख्यातुमाह। येपीत्यादि। निर्जाता निष्पन्ना। अन्तर्गता इति यथायोगमन्तर्भूताः। बुद्धज्ञानादिपदानि पूर्वमेव व्याख्यातानि। सर्वभूतानां उपकारिभूतो भवतीति सम्बन्धः। कदेत्याह यदेत्यादि। इति कल्याणमित्रसेवा नवमं लिङ्गम्॥&lt;/p&gt;</description>
    </item>
    <item>
      <title>23 शक्रपरिवर्तो नाम त्रयोविंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/23_shakraparivarto_nAma_trayoviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/23_shakraparivarto_nAma_trayoviMshatitamaH/</guid>
      <description>&lt;p&gt;XXIII&#xA;शक्रपरिवर्तो नाम त्रयोविंशतितमः।&lt;br&gt;&#xA;तेन खलु पुनरित्यादि एवं शिक्षमाणं चेत्यतः प्राक्। सदेवमानुषासुरं लोकं सर्वश्रावकप्रत्येकबुद्धयानिकाननुपायकुशलांश्च बोधिसत्त्वोऽभिभवति। तेषां चानभिभूतो भवतीति पञ्चमी विवृद्धिः॥&lt;/p&gt;&#xA;&lt;p&gt;एवं शिक्षमाणं चेत्यादि आपरिवर्तान्तात्। चत्वारो लोकपालाः शक्रस्तदन्ये च देवास्तमुपसंक्रमिष्यन्तीत्यादिभिरनुशंसैः षष्ठी॥&lt;/p&gt;&#xA;&lt;p&gt;शक्रेणोक्तः परिवर्तः शक्रपरिवर्तः॥&lt;/p&gt;&#xA;&lt;p&gt;आर्याष्टसाहस्रिकायाः प्रज्ञापारमितायाः सारतमानाम्नि पञ्जिकायां रत्नाकरशान्तिविरचितायां त्रयोविंशतितमः परिवर्तः॥&lt;/p&gt;</description>
    </item>
    <item>
      <title>24 अभिमानपरिवर्तो नाम चतर्शितितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/24_abhimAnaparivarto_nAma_chatarshititamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/24_abhimAnaparivarto_nAma_chatarshititamaH/</guid>
      <description>&lt;p&gt;XXIV&#xA;अभिमानपरिवर्तो नाम चतर्शितितमः।&lt;br&gt;&#xA;अथ खल्वित्यादि कथं चानन्देत्यतः प्राक्। आलीनो भवतीति अनुलग्नो भवति। कथमित्याह। एष इत्यादि यावत्परिपूरयिष्यतीति। न ह्येवमित्यादि। यथान्यसूत्रेषु तथागतभाषितं युज्यमानं एवमत्र नास्तीत्यर्थः। गाधः प्रतिष्ठा। आस्वादो रुचिः। नामगोत्रग्रहणं धुतगुणकीर्तनं च पूर्ववत्। उत्सदा उपचिताः काया राशयः इति सप्तमी विवृद्धिः॥&lt;/p&gt;&#xA;&lt;p&gt;कथं चेत्याद्या पविर्तान्तात् सर्वं सुबोधम्। इत्यष्टमी विवृद्धिः॥&lt;/p&gt;&#xA;&lt;p&gt;योयमविनिवर्तनीयोऽभिमानो बोधिसत्त्वस्य बव्हनर्थहेतुस्तदुपलक्षितः परिवर्तोऽभिमानपरिवर्तः॥&lt;/p&gt;&#xA;&lt;p&gt;आर्याष्टसाहस्रिकायाः प्रज्ञापारमितायाः सारतमानाम्नि पञ्जिकायां रत्नाकरशान्तिविरचितायां चतुर्विशतितमः परिवर्तः॥&lt;/p&gt;</description>
    </item>
    <item>
      <title>25 शिक्षापरिवर्तो नाम पञ्चविंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/25_shixAparivarto_nAma_panchaviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/25_shixAparivarto_nAma_panchaviMshatitamaH/</guid>
      <description>&lt;p&gt;XXV&#xA;शिक्षापरिवर्तो नाम पञ्चविंशतितमः।&lt;br&gt;&#xA;अथ खल्वित्यादि पारं गच्छतीति यावत्। क्व शिक्षमाणः सर्वज्ञतायां शिक्षत इति प्रश्नः। क्षयेऽनुत्पादेऽनिरोधेऽजातौऽभावे विवेके विरागे आकाशे धर्मधातौ निर्वाणे शिक्षमाण इत्युत्तरम्। अत्रोपपत्तिः। या हि तथागतस्य तथता ययासौ तथागतः न सा क्षीयतेऽक्षयत्वात्[अ ?] क्षयस्य। न च सा उत्पद्यते व निरुध्यते वा जायते वा भवति वा विभवति वा विविच्यते वा रज्यते वा आकाशीभवति वा धर्मीभवतीति वा निर्वाति वा। एवं शिक्षमाणः प्रज्ञापारमितायां शिक्षत इत्यनेन मार्गमाह॥&lt;/p&gt;&#xA;&lt;p&gt;बुद्धभूमौ शिक्षत इत्यनेन फलमाह। अमृतधातुर्मोक्षधातुः। नाथकामा इति नाथत्वकामाः। अभ्युद्‍गततेत्युत्कृष्टता। शकुनीन् ध्नन्ति शाकुनिकाः। निषादा मृतपा (? मृगयवः)। धीवराः कैवर्ताः। उरभ्रा मेषाः। तान् ध्नन्तीति औरभ्रिकाः। अन्धोऽचक्षुः। बधिरोऽश्रोत्रः। काण एकाक्षः। कुण्ठो वक्रबाहुः। कुब्जो भग्नपृष्ठः। कुणिः करविकलः। लड्गः संहतजानुः। खञ्जो विकलगतिः। जडो निष्प्रतिभः। लोलोऽस्थिरपदः। लल्लोऽकर्मण्यजिव्हः। कल्ल उच्चैः शब्दश्रावी। हीनाङ्गो निन्दिताङ्गः। विकलाङ्ग ऊनाङ्गः। विकृताङ्गो मनुष्यविसदृशाङ्गः। निगच्छतीति निष्पादयति। तामनुप्राप्नोतीति बलादिपरिशुद्धिम्। जानमिष्यामः पश्ययिष्याम इति। शत्रन्तात्करोत्यर्थे णिच्। टिलोपः। शेषं सुबोधं यावत् पारं गच्छन्ति। इति नवमी विवृद्धिः॥&lt;/p&gt;</description>
    </item>
    <item>
      <title>26 मायोपमपरिवर्तो नाम षड्‍विंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/26_mAyopamaparivarto_nAma_ShaDviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/26_mAyopamaparivarto_nAma_ShaDviMshatitamaH/</guid>
      <description>&lt;p&gt;XXVI&#xA;मायोपमपरिवर्तो नाम षड्‍विंशतितमः।&lt;br&gt;&#xA;उक्ता विवृद्धिः। निरूढिर्वक्तव्या। अतः शास्त्रम्-&#xA;[128] त्रिसर्वज्ञत्वधर्माणां परिपूरिरनुत्तरा।&lt;br&gt;&#xA;अपरित्यक्त्वसत्त्वार्था निरूढिरभिधीयते॥&lt;/p&gt;&#xA;&lt;p&gt;५-३॥&lt;/p&gt;&#xA;&lt;p&gt;त्रिभिः सर्वज्ञत्वैः संगृहीता धर्माः &amp;lsquo;त्रिसर्वज्ञत्वधर्माः&amp;rsquo;। तारणमोचनाश्वासनपरिनिर्वापणानि &amp;lsquo;सत्त्वार्थाः&amp;rsquo;। अतः सूत्रेऽथ खल्वित्यादि विहरन्तीति यावत्। चरन्नपीति क्व चरन् ? विवृद्धौ। किं चरन् ? दानादीन्। चित्तं क्रामतीति गच्छतीति प्रसीदतीत्यर्थः। चित्तमुत्पादितमित्यहो बताहमेनामधिगच्छेयमिति। उह्यमानानिति ह्रियमानान्। समे युक्ते निर्दोषे। पारिमे तीर इति निर्वाणे। समृध्यन्तां तेषामिति चित्तोत्पादा इति परेण सम्बन्धः। अभीप्सिताः प्रीतिकरत्वात्। परिचिन्तिताः पुनःपुनरुत्पादनात्। परिगृहीता अपरित्यागयोगेन। बुद्धधर्माणामिति बुद्धः सर्वज्ञः। तस्य धर्माणामित्ययमुद्देशः।&lt;br&gt;&#xA;तस्य निर्देशस्त्रिभिः सर्वज्ञत्वैः सर्वज्ञभावैः यतः स सर्वज्ञो भवति सर्वज्ञता च स्वयम्भूंत्वं च, असंहार्यता च। तत्र सर्वाकारसर्वधर्मसम्यग्ज्ञानमिह सर्वज्ञता। स्वयमेव चित्तादेव भवन्त्यस्य धर्मा इति स्वयंभूः। सर्वधर्मवशवर्तीत्यर्थः। तस्य धर्माः स्वयंभूत्वेन ये संगृहीताः। नास्य संहारमस्तीति असंहार्यः। सवासनसर्वावरणनिर्मुक्त इत्यर्थः। तस्य धर्मा येऽसंहार्यत्वेन संगृहीतास्तेषां सर्वेषां परिपूरणाय भवन्त्विति इयता परिपूरिरुक्ता॥&lt;/p&gt;</description>
    </item>
    <item>
      <title>27 सारपरिवर्तो नाम सप्तविंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/27_sAraparivarto_nAma_saptaviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/27_sAraparivarto_nAma_saptaviMshatitamaH/</guid>
      <description>&lt;p&gt;XXVII&#xA;सारपरिवर्तो नाम सप्तविंशतितमः।&lt;br&gt;&#xA;मायोपमपरिवर्तस्यान्ते प्रथमो ग्राह्यविकल्प उक्तः। इतरे त्रयो विकल्पा इह सारपरिवर्ते वक्तव्याः। तत्र द्वितीयं ग्राह्यविकल्पमधिकृत्य शास्त्रम्।&lt;br&gt;&#xA;[135] भवशान्तिप्रपातित्वान्न्यूनत्वेऽधिगमस्य च।&lt;br&gt;&#xA;परिग्रहस्याभावे च वैकल्ये प्रतिपद्‍गते॥&lt;/p&gt;&#xA;&lt;p&gt;५-१०॥&lt;/p&gt;&#xA;&lt;p&gt;[136] परप्रत्ययगामित्वे समुद्देशनिवर्तने।&lt;br&gt;&#xA;प्रादेशिकत्वे नानात्वे स्थानप्रस्थानमोहयोः॥&lt;/p&gt;&#xA;&lt;p&gt;५-११॥&lt;/p&gt;&#xA;&lt;p&gt;[137] पृष्ठतो गमने चेति विकल्पोऽयं नवात्मकः।&lt;br&gt;&#xA;निवृत्तिपक्षाधिष्ठानः श्रावकादिमनोभवः॥&lt;/p&gt;&#xA;&lt;p&gt;५-१२॥&lt;/p&gt;&#xA;&lt;p&gt;अधिगमन्यूनतादौ दोषे बोधिसत्त्वप्रहेये[ऽ]भावान्निवृत्तिपक्षाधिष्ठानो नवविधश्च श्रावकादीनां मनोभवस्तैरहेयत्वात्। एतानाह अथ खल्वित्यादिनाऽथ खलु भगवानित्यतः प्राक्। तत्र शारिपुत्र एकमाह। ततः सुभूतिरेकं ततो देवपुत्रास्त्रीन्। पुनः सुभूतिश्चतुरः। इहापि प्रतिपक्षाः पठ्यन्ते। तद्विपर्ययेण विकल्पा गम्यन्ते। सारे बतायमिति बतशब्दो हर्षे। उत्कृष्टं फलं सम्यक्संबोधिः। सोऽनुसारः। तन्निमित्तं बोधिसत्त्वश्चरति। कतम इत्याह। य इत्यादि। प्रज्ञापारमिता चात्र उभयनैरात्म्यज्ञानमुच्यते। तस्यां चरतः संसारे नात्यन्तमुद्वेगो निर्वाणे नात्यन्तमुत्कण्ठा। उभयोरनुपलम्भत्वात्। ततोयमनुत्तरां सम्यक्सम्बोधिमधिगच्छेदिति प्रतिपक्षः। अन्यथा तु संसारे वा पतेत्पञ्चभिः पारमिताभिः। निर्वाणे वा पुद्‍गलनैरात्म्यज्ञानात्। अत एव च विना प्रज्ञापारमितया बोधिसत्त्वो बोधिसत्त्वाख्यां न लभते। तद्यथा सम्यगभिषिक्तोपि चक्रवर्तिनः पुत्रश्चक्रवर्तिशब्दं विना सप्तभी रत्नैरित्यधिगमन्यूनताविकल्पः॥&lt;/p&gt;</description>
    </item>
    <item>
      <title>28 अवकीर्णकुसुमपरिवर्तो नामाष्टाविंशतितमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/28_avakIrNakusumaparivarto_nAmAShTAviMshatitamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/28_avakIrNakusumaparivarto_nAmAShTAviMshatitamaH/</guid>
      <description>&lt;p&gt;XXVIII&#xA;अवकीर्णकुसुमपरिवर्तो नामाष्टाविंशतितमः।&lt;br&gt;&#xA;मायोपमसारपरिवर्ताभ्यां दर्शनहेया विकल्पा उक्ताः। दर्शनमार्गादेश्च प्रज्ञापारमिताविहारस्यावश्यकं बोधिप्रापकत्वमुक्तम्। ततस्तस्य तथाभावे कारणत्रयमनेन परिवर्तेन प्रथमं वक्ष्यति पश्चाद्वोधिलक्षणम्। अतः कारणत्रयमधिकृत्य शास्त्रम्-&#xA;[142] बोधौ संदर्शनाऽन्येषां तद्धेतोश्च परीन्दना।&lt;br&gt;&#xA;तत्प्राप्त्यनन्तरो हेतुः पुण्यबाहुल्यलक्षणः॥&lt;/p&gt;&#xA;&lt;p&gt;५-१७॥&lt;/p&gt;&#xA;&lt;p&gt;तस्या बोधेर्यथोक्तात् प्रज्ञापारमिताविहारादवश्यं प्राप्तिः &amp;lsquo;तत्प्राप्तिः&amp;rsquo;। तस्या &amp;lsquo;अनन्तरो&amp;rsquo; ऽविनाभावी&amp;rsquo;हेतुः&amp;rsquo; ज्ञापकस्त्रिविध उक्तः सूत्रे। &amp;lsquo;बोधौ सन्दर्शना&amp;rsquo; व्याकरणं यद् &amp;lsquo;अन्येषां&amp;rsquo; स प्रथमो हेतुः। भाविनां बोधिहेतोरार्यानन्दाय &amp;lsquo;परीन्दना&amp;rsquo; द्वीतीयो हेतुः। &amp;lsquo;पुण्याबाहुल्यलक्षणः&amp;rsquo; तृतीयः। अतः सूत्रम्॥&lt;/p&gt;&#xA;&lt;p&gt;अथ खल्वित्यादि अवकीर्णकुसुमनामानो व्याकर्तव्याः। ततो देवैः पुष्पमानीतं व्याकर्तव्यैरवकीर्णं ततो रश्मीनां निश्चारप्रवेशौ। आनन्दपृष्टेन भगवता तेषां व्याकरणम्। तत्तेषां व्याकरणमन्यस्मिन्विशिष्टे लोकधातावितिलक्ष्यते लोकधातोरनिर्देशात्। आयुःसद्धर्मशितिकालयोश्चयतत्वात्। तदनु तस्मात्तर्हीत्यादिना उपसंहारो विहर्तव्यान्तः। इति प्रकृतेन विहारेण बोधिप्राप्तेः प्रथमं कारणम्॥&lt;/p&gt;</description>
    </item>
    <item>
      <title>29 अनुगमपरिवर्तो नामैकोनत्रिंशत्तमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/29_anugamaparivarto_nAmaikonatriMshattamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/29_anugamaparivarto_nAmaikonatriMshattamaH/</guid>
      <description>&lt;p&gt;XXIX&#xA;अनुगमपरिवर्तो नामैकोनत्रिंशत्तमः।&lt;br&gt;&#xA;अनुपूर्वाभिसमय इदानीं वक्तव्यः। तमधिकृत्य शास्त्रम्-&#xA;[168] दानेन प्रज्ञया यावद्‍बुद्धादौ स्मृतिभिश्च सा।&lt;br&gt;&#xA;धर्माभावस्वभावेनेत्यनुपूर्वक्रिया मता॥&lt;/p&gt;&#xA;&lt;p&gt;६-१॥&lt;/p&gt;&#xA;&lt;p&gt;&amp;lsquo;अनुपूर्विक्रिया&amp;rsquo; अनुपूर्वशिक्षा अनुपूर्वप्रतिपद्या पूर्वमुद्दिष्टा संप्रति निर्देष्टव्या। सा &amp;lsquo;मता&amp;rsquo; इष्टा। कथमित्याह। दानेनेत्यादि। &amp;lsquo;दानेन&amp;rsquo; इति दानपारमितया। &amp;lsquo;प्रज्ञया यावद्&amp;rsquo; इति प्रज्ञापारमितया। यावद्‍ग्रहणाच्छीलपारमितया क्षान्तिपारमितया वीर्यपारमितया ध्यानपारमितया च। &amp;lsquo;बुद्धादौ स्मृतिभिश्च&amp;rsquo; इति बुद्धादिविषयाभिरनुस्मृतिभिः। चकारो भिन्नक्रमः। &amp;lsquo;धर्माभावस्वभावेन&amp;rsquo; चेति भावप्रधानो निर्देशः। धर्माणामभावस्वभावत्वेन चेत्यर्थः। &amp;lsquo;इति&amp;rsquo; एवं &amp;lsquo;सा मता&amp;rsquo;।&lt;br&gt;&#xA;अतः सूत्रं पुनरपरमित्यादि। एवमिति वक्ष्यमाणेन वाक्यत्रयेण। प्रज्ञापारमितेत्युनुपूर्वक्रिया। अनुगन्तव्येति वेदितव्या। कथमित्याह। सर्वधर्मासङ्गतः प्रज्ञापारमिताऽनुगन्तव्या। सर्वधर्मासम्भेदतः प्रज्ञापारमिताऽनुगन्तव्या। सर्वधर्मासम्भवतः प्रज्ञापारमिताऽनुगन्तव्येति। तत्रादौ सर्वधर्माः षट्‍पारमिताः। तासामेव बोधिमार्गत्वात्। धर्मशब्दस्य चेह मार्गवाचित्वात्। सर्वधर्माणामसङ्गता निःसङ्गता निर्विघ्नता। बोधिसत्त्वैरनुक्रमकरणीयेषु प्रथमचित्तोत्पादादिषु सत्त्वपरिमोचनान्तेषु तया(था ?)साऽनुगन्तव्या। तद्यथा- &amp;ldquo;प्रथमचित्तोत्पादमुपादाय दानपारमितायां चरन्नात्मना च दानं ददाति परांश्च दानपारमितायां प्रतिष्ठापयति दानस्य च वर्ण भाषते। ये चान्ये दानपारमितायां चरन्ति तेषां च वर्णवादी भवति समनुज्ञः। स तेन दानेन महान्तं भोगस्कन्ध प्रतिलभ्य दानं ददाति विगतमत्सरेण चित्तेन अन्नं पानं वस्त्रं विलेपनं शयनमुपाश्रयमन्यद्वा परिष्कारोपकरणं ददाति तदर्थिनाम्। स तेन दानेन सत्त्वान् शीले समाधौ प्रज्ञायां  विमुक्तौ विमुक्तिज्ञानदर्शने च प्रतिष्ठापयति। स तैरेव शीलादिस्कन्धैः समन्वागतः श्रावकादिभूमिमतिक्रामति बोधिसत्त्वानियाममवक्रामति बुद्धक्षेत्रं परिशोधयति सत्त्वान् परिपाचयति सर्वाकारज्ञतामनुप्राप्नोति धर्मचक्रं प्रवर्तयति। सत्त्वांस्त्रिषु यानेषु प्रतिष्ठाप्य संसारात्प्रतिमोचयति। एवं खलु दानेनानुपूर्वक्रिया। तां च सर्वान्नोपलभते। तथा ह्यस्याः स्वभावो नास्ति। यस्य च स्वभावो नास्ति सोऽभाव इति दानपारमितयाऽनुपूर्वक्रिया। एवं शीलादिभिरपि&amp;rdquo; इति षड्‍भिः पारमिताभिः षडनुपूर्वक्रियाः॥&lt;/p&gt;</description>
    </item>
    <item>
      <title>30 सदाप्ररुदितपरिवर्तो नाम त्रिंशत्तमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/30_sadApraruditaparivarto_nAma_triMshattamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/30_sadApraruditaparivarto_nAma_triMshattamaH/</guid>
      <description>&lt;p&gt;XXX&#xA;सदाप्ररुदितपरिवर्तो नाम त्रिंशत्तमः।&lt;br&gt;&#xA;अष्टाभिरभिसमयैर्भगवती निर्दिष्टा। सा यथा वेदितव्या तन्नोक्तम्। अतस्तभ्दगवान् विच(व)क्षुराह पुनरपरमित्यादिना। पर्येष्टव्येति इच्छतेः प्रयोगः। पर्येषिता पर्येषमाणेनेति। एषृ इत्यस्य भौवादिकस्य प्रयोगः। कायक्लमथादिमनसिकाराणां प्रतिषेधो वीर्यातिशयार्थः। मा च क्वचिदित्यादिना विक्षेपप्रतिषेधः। मा प्रणिधा इति मा निवेशय। क्वचित इत्युद्देशः। अध्यात्मं बहिर्धा वेति निर्देशः। अधिशब्दोऽधिकरणार्थः। ततो वितर्क्यार्थेऽव्ययीभावः। अन इत्यच् समासान्तः टिलोपः। बहिर्धेति बहिरित्यर्थः। मा गा इति सम्बन्धः। माङि लुङ्, इणो गा लुङि, गातिस्थेत्यादिना सिचो लुक्। न माङ्‍योग इत्यडागमप्रतिषेधः। वामेन दक्षिणेनेति पार्श्वेनेति भावः। पूर्वेणेत्यादिना दिशां निर्देशः। अनुविदिशमिति विदिशाम्। अनुशब्दो वीप्सायाम्। विदिशि विदिशीत्यनुविदिशम्। अव्ययीभावे शरत्प्रभृतिभ्य इत्यच् समासान्तः। तथा च कुलपुत्रेत्यादिना अतत्त्वमनसिकाराणां प्रतिषेधः। नात्मतो न सत्कायत इति। सीदतीति सत्। राशित्वात्कायः। अनित्यो रूपादिराशिः सत्काय इत्युच्यते। सत्काये पुद्‍गलः प्रज्ञप्यते। अतश्च नात्मतो न सत्कायतश्चलसीति। न द्रव्यसता पुद्‍गलरूपेण नापि प्रज्ञप्तिसता। उभयोरनुपलम्भादित्यर्थः। न रूपतश्चेत्यादि। नापि रूपादिभिः स्कन्धैः। धर्माणामप्यनुपलब्धेरिति भावः। अतश्चलतीति एभिश्चलति। एषां समारोपेण वितिष्ठत् इति निवर्तते। शेषं सुगमम्।&lt;br&gt;&#xA;वैशब्दोऽवधारणे। एवमेवेत्यर्थः। आलोकमिति मोक्षमार्गस्य देशनाम्। समुदानेतुकाम इति। आत्मनि सम्यगुत्पादयितुकामः। अधिमुक्तिमिति। एवमेवैतदित्यवधारणम्। क्व ? सर्वधर्मेषु। कीदृशेषु ? शून्यानिमित्ताप्रणिहितेषु। यथाप्रतिभासमर्थाभावाच्छून्येषु। तस्य च प्रतिभासस्य भ्रान्तिनिमित्तस्य प्रकृतिनिरोधादनिमित्तेषु। अतश्च भ्रान्तिमात्रतया दृष्टे त्रैधातुके प्रणिधानाभावादप्रणिहितेषु। शून्यताशब्दः क्वचित्पठ्यते। तत्र स्वार्थे तल्। निमित्तपरिवर्जितेनेत्युद्देशः। भ्रान्तिनिमित्तयोर्वस्त्वभिनिवेशस्तदिह निमित्तम्। तत्परिवर्जितेन भावपरिवर्जितेन सत्त्वदृष्टिपरिवर्जितेन चेति निर्देशः। भावो धर्मदृष्टि सत्त्वदृष्टिरात्मदृष्टिः। ताभ्यां परिवर्जितेनेत्यर्थः। यानीत्यादि। यानि धर्म देशयन्तीति सम्बन्धः। शून्यानिमित्ताप्रणिहिताः पूर्ववत्। निःस्वभावस्य नोत्पादो न जातिर्न निरोधः। यस्य नोत्पादनिरोधौ सोऽभावः। तस्माद् अनुत्पादा अजाता अनिरोधा अभावाः सर्वधर्मा इत्येवं यानि धर्मं देशयन्ति तानि कल्याणमित्राणि। अर्थाद्‍गम्यते तद्विपरीतं धर्म यानि देशयन्ति तानि पापमित्राणि। प्रतिपद्यमानो अनुतिष्ठन्। कृतज्ञ श्रुतज्ञानात्। कृतवेदी श्रुतफलज्ञानात्। परितुलयमानेनेति चिन्तयता। लोकामिषं अन्नपानवस्त्रादि। तेन प्रतिसंयुक्ता तदभिलाषिणी। अनुबद्धव्योऽनुगन्तव्यः। अस्ति हीति। अस्ति खल्वेतत्। सेवितुमित्यादेः पदत्रयस्य परिभोक्तुमित्यर्थः। अभिभूयेति निर्दोषीकृत्य। सत्त्वविनयेनेति सत्त्वानां चित्तरक्षार्थम्। परिग्रहमुपादायेति परिग्रहार्थम्। सङ्गस्तृष्णा। आरम्बणमुपलम्भः। भूतनय परमार्थप्रभेदः। संक्लेशाभावाद् असंक्लेशाः। व्यवदानाभावाद् अव्यवदानाः। निःसत्त्वादिपदैः पुद्‍गलनैरात्म्यमाह। मायोपमादिपदैर्धर्मनैरात्म्यम्। प्रतिवाणिः प्रतिवचनम्। अनिविण्णमखिन्नम्।&lt;br&gt;&#xA;अनुशासनी उपदेशः। औणादिकोऽनिर्धरणीवत्। रुदन् अश्रुपातेन। क्रन्दन् दीनस्वरैः। शोचन् उत्कण्ठमानः। परिदेवमानो विलपन् अनुबद्ध इति समन्वितः। क्वचिल्ल्यपः पाठः। तस्यापि पूर्वादिक्कर्म। अनुपरिक्षिप्ता परिवेष्टिता। परिखाः खातयः। ऋद्धा धनसम्पत्त्या। स्फीता गृहोद्यानादिशोभया। क्षेमा निरुपद्रवत्वात्। सुभिक्षा सुलभान्नपानत्वात्। आकीर्णो विस्तीर्णः। बहु नानाविधो जनः परिवारो येषां ते तथा। तादृशा मनुष्या यस्यां सा तथा। अन्तरस्यान्तरे आपणः क्रयविक्रयस्थानम्। तस्मिन् विथीशतानि। तैः पञ्चभिः निर्विद्धा निःशेषं विद्धा। विथीनामा प्रकारान्तमुभयतो गमनात्। आलेख्येन विचित्राणि च तानि चित्राणि चाद्‍भूतत्वात्। सदृशानि च पुरानुरूपत्वात्। तैः अनुत्पीडमसंबाधं जनयुग्ययानानां संक्रमस्थानानि संभूय गमनस्थानानि विस्तीर्णरथ्याः। तेषां स्थापितानि स्थापनानि। भावे क्तः। तैः सुमापिता सुरचिता। तत्र जनः पदिकादिलोकाः। युग्यानि वाहनानि। यानानि रथाः। अनन्तरत्वात्परस्परतुल्यत्वाच्च समसमैः। खोडकशीर्षाणि क्रमशीर्षाणि। उपोद्‍गतानीति प्राकारादतिविस्तीर्णात् किञ्चिन्निर्गत्योद्‍गतानि। प्रमाणवन्तीति पृथूनि तुङ्गानि च। नानाविचित्ररित्यन्यथान्यथा विचित्रैः। सर्वतश्च खोडकवृक्षान्निर्गता वृक्षान्तरम्। यथाभवति तथावसक्तम्। सर्वमस्यामस्तीति सर्वावनी। किङ्किणीजालेनेति चतुष्प्राकारखोडकवृक्षावसक्तमणिसूत्रचतुष्टयाववद्धानेकमणिसूत्रवलम्बिना। वल्गुः। श्रोत्रसुखत्वात्। रञ्जनीयो मनोहरत्वात्। पञ्चाङ्गानि वीणावंशादीनि। गन्धर्वा गायनाः। क्रीडन्ति श्रोत्रेण, रमन्ते मनसा, परिचारयन्ति कायवाक्परिस्पन्दैः। परिखाः खातयः। अनुसारिवारिवाहिन्य इति वाताद्यनुसारिणा जलप्रवाहेण युक्ताः। पद्मं रक्तकमलम्। पुण्डरीकं सितपद्मम्। अभिजाताभिजातरिति प्रणीतप्रणीतैः। सुगन्धशब्दः सुरभिपर्यायः। तत्पुष्करिणीनामित्युद्यानपुष्करिणीनां प्रमाणम्। समन्तादिति सर्वपार्श्वेषु। क्रोशः क्रोश इति वीप्सा। नीलादिपदानि प्राग्व्याख्यातानि। उपनिकूजिता बुद्धनेत्री प्रज्ञापारमिता। तस्या चित्रीकारः परः प्रसादः। तेनानुगतं सुगतेभ्यः श्रुतचित्तं येषां ते तथा। तेषां मध्ये श्रृङ्गाटकस्येति सम्बन्धः। समन्तादिति प्रतिपार्श्वम्। गृहपरिभोग इति गृहस्य परिवेष्टः। किमर्थमित्याह। उपभोगरिभोगायेति। उपभोगः फलपुष्पादीनाम्। परिभोगः साकल्येन भोगो वनविहारादिना। विवरं सन्धिः। तस्मिन्नन्तरं अवकाशः। समर्पितः सङ्गमितः। तैरवकाशगुणैः। सर्वेन्द्रियाणामनुग्रहः समन्वङ्गः। तद्योगात् समन्वङ्गी क्रीडति वाचा। रमते मनसा। परिचारयति कायेन। तावत्कालमिति परिमितकालम्। तत इति क्रीडादिकालादूर्ध्वम्। त्रिकालमिति प्राण्हमध्यान्हापरान्हेषु। आसनस्य विशेषणं सुवर्णपादकमित्यादि। अर्धक्रोशमुच्चस्त्वेनेति यावत्। तूलिकया वा आस्तीर्णं गोणिकया वा गर्भोलिकाचीनांशुकप्रत्यास्तरणम्। उपरि सा अस्येति उपरिगर्भोलिकम। काशिकवस्त्रं वाराणसेयकं दिव्यं वा। तत् प्रत्यास्तरणमस्येति तथोक्तम्। समं यथा भवति न विषमं तथा धारयन्ति प्रमाणवभ्दिः स्तम्भैः। सहिताः समग्राः। निरताः सावधानाः। कथमित्याह। किमयं संस्थित इति। कुत इत्याह। सुसंस्थितेत्यादि। मुक्ताविचित्रितं पर्यन्तेषु हारार्द्धहाराणां प्रलम्बनात्, मध्ये च स्थूलमुक्ताकलापस्य। अभ्यवकिरन्ति पुरस्तात्। प्रकरन्ति त्रिषु पार्श्वेषु। संप्रविकिरन्ति पुनश्चतुर्ष्वपि पार्श्वेषु। धर्माशयविशुद्ध्येति धर्मे या तेषां श्रद्धाच्छन्दयोः शुद्धिः। धर्माय गौरवं कल्याणमित्रत्वात्। सन्निश्रयता भाजनता। श्रद्धार्हे या श्रद्धधानता तया। विनिपातो दुर्गतिगमनम्। अविष्टितं अविच्छिन्नम्। तुष्ट इति प्रीतः। उदग्र इति तया प्रीत्या उन्नतपूर्वकायः। तदेकतानत्वात् आत्तमनस्कः। प्रीतेरुत्कर्षात् प्रमुदितः। प्रीतिसहगतः प्रसादः प्रीतिसौमनस्यम्। तज्जातमस्येति तथोक्तः। तस्य श्रृणोति स्मेति सम्बन्धविवक्षयाऽपादाने षष्ठी।&lt;br&gt;&#xA;सर्वधर्मेष्वनिश्रितसंज्ञामिति। यथैतर्हि मे धर्मोद्‍गतदेशनया प्रतिभासः सनिधा(दा)नमनाश्रितः। एवं हेतुनियममनाश्रिताः सर्वधर्मा इत्येनां संज्ञामत्यन्तसमाहिताम्। अस्याः संज्ञायाः प्रभावात्किमभूदित्याह। तस्येत्यादि। समाधय एव मुखानि महोपायत्वात्। सर्वधर्माणां स्वभावाः स्वलक्षणानि। तेषां व्यवलोकनो द्रष्टा। तेषां अनुपलब्धिरसत्तानिश्चयः। सर्वधर्माणां निर्नानात्वं समता स्वलक्षणानामभावात्। तदालम्बनः समाधिस्तथोक्तः। सा च समता तथता। तया निर्विकारान्सर्वधर्मान् पश्यतीति सर्वधमनिर्विकारदर्शी। एवं यावत्सर्वतथागतदर्शी समाधिर्वेदितव्यः। एषु समाधिष्विति क्रमेण सर्वेषु स्थितः सन्। दशदिशोऽस्मिन्निति दशदिग्लोकः सर्वलोकधातव इत्यर्थः। तत्र बुद्धान् भगवतोऽप्रमेयासंख्येयान् पश्यति स्म। नैकस्मिन् कालेऽनेकस्तथागत एकस्यैव सर्वसत्त्वार्थक्रियासु शक्तेरिति चेत्। नित्यमेक एव बुद्धस्तस्यैवानन्तमायुरधिष्ठातुं शक्तेरिति किन्नेष्यते ? हेतुबलादन्येपि भवन्तीति चेत्। हेतुबलादेव तर्हि युगपदनन्तेषु लोकधातुष्वनन्तास्तथागता जायन्त इति को विरोधः ? यथा बुद्धौ चक्रवर्तिनौ सकृदेकत्र चतुर्द्वीपके लोकधातौ नोत्पद्येते निःसपत्नकर्मकारित्वात् तथा तथागतौ त्रिसाहस्रे लोकधाताविति महारथैः क्षुण्णमेतत्।&lt;br&gt;&#xA;गर्ति गता इति। गतिरप्रतिद्यातः। तां प्राप्ताः। शिक्षापित इति शिक्षां प्रापितः। तत्कृतमिति। यदेव तेन पुर्व कृतम्। धारयितव्यं चेतसि न विस्मर्तव्यम्। चेलं वस्त्रम्। तस्य उण्डुकः शिरशाटक इत्यर्थः। उत्कण्ठा शोकः। परितसनं दुःखासिका। काष्ठागता प्रीतिः प्रेम। गुणवत्सु चेतसोऽकालुष्यं प्रसादः। तद्‍गुणेषु विस्मयः चित्रीकारः। अर्भ्यहणं गौरवम्। कतमं शब्दमित्यत आह। घोषमित्यादि। कतमं भोषमिंत्याह। कः पुरेषेणेत्यादि। अतिक्रामयिष्यतीति मितां ह्रस्वो न भवति। &amp;ldquo;वा चित्तविरागे&amp;rdquo; इत्यतो वाशब्दानुवृत्तेर्व्यवस्थितविभाषा। विज्ञानाच्च। अतिशब्दश्चात्र अपशब्दार्थे वर्तते। अतः पञ्चमी युक्ता भवति। यन्नुशब्दस्तस्मादर्थे। पर्युत्थापयामासेति व्यग्रीकृतवान्। यथेति यतः। अस्थिमज्जयाश्चेति। मज्जन्‍शब्दस्य लिङ्गव्यत्ययेन स्त्रियां डाप् सीमावत्। कल्यचित्त इति तेनैव हर्षेण कर्मण्यचित्तः। ततश्च द्विगुणीभूतहर्षत्वात् प्रमुदितचित्तः। गुणजातिः मनुष्यसामान्यो गुणः। विशेषस्तु मनुष्यातिक्रान्तो गुणः। क्षमन्ते चेति स्वयं कर्तव्यतयापि रोचनात्। विषयितेति शक्तिः।&lt;br&gt;&#xA;विदिताभिप्राय आह। अल्पोत्सुक इत्यादि। उत्सुक औत्सुक्यम्। यत्तत् क्षणं लवमपि तत्। तन्मुहूर्तमपि तत्। त्रयाणामुपादानं तु श्रोतृणां श्रद्धभेदात्। निष्प्रतिभान इत्युद्देशः। सदाप्ररुदितस्येत्यादिनिर्देशः। उत्तर इति उत्तरनिमित्तम्। अप्रतिपद्यमानोऽलभमानः। दद्ध्वमिति दद् दाने। वाद्यप्रकृतयो वाद्यप्रकाराः। प्रभूताः प्रकारबाहुल्यात्। विपुलाः प्रतिप्रकारमानन्त्यात्। भोगा अर्थाः। सर्वलोकविशिष्टा इति सर्वलोकातिक्रान्ताः।&lt;br&gt;&#xA;उपरिष्टान्मूर्ध्न इति उपरि शिरसः। प्रातिष्ठत इति प्रशब्दः प्रतेरर्थे। विहायसीत्यन्तरिक्षे। प्राञ्चोऽञ्जलयः प्राञ्जलयः। स्फुट इति प्राप्तः। सहदर्शनादिति दर्शनात्कारणाद्दर्शनेन सहैवैत्यर्थः॥&lt;/p&gt;</description>
    </item>
    <item>
      <title>31 धर्मोद्‍गतपरिवर्तो नामैकत्रिशत्तमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/31_dharmodgataparivarto_nAmaikatrishattamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/31_dharmodgataparivarto_nAmaikatrishattamaH/</guid>
      <description>&lt;p&gt;XXXI&#xA;धर्मोद्‍गतपरिवर्तो नामैकत्रिशत्तमः।&lt;br&gt;&#xA;एवमुक्त इत्यादि। न खल्वित्यादि प्रतिज्ञा। अचलिता हि तथतेति हेतुः। तथागतानां किमागतमिति चेदाह। या चेत्यादि। एवमुत्तरेपि हेतवः ससमर्थना वेदितव्याः। सर्वे चैते हेतवः शून्यतापर्याया निमित्तभेदात्तु भेदः। आकाशधातुराकाशसाधर्म्यात्तथतैव। ननु द्वात्रिंशन्महापुरुषलक्षणाशीत्यनुव्यञ्जनविराजितविग्रहस्तथागतो न पुनस्तथतादय इत्यत आह। न हि कुलपुत्रान्यत्रेत्यादि। तथतैव सुविशुद्धा तथागत इति भावः। स हि तेषां स्वाभाविकः काय इति न्यायः। एवं तथतादितथागतयोरभेदमुक्त्वाऽत्यन्ताभेदं दर्शयितुमाह। या चेत्यादि। एषामेव धर्माणामिति तथतादीनां तथतेति परिकल्पितरूपशून्यता। या च सर्वधर्माणामिति स्कन्धधात्वादीनां या च तथागतस्य। एकैवेत्यादिरुद्देशः। पुनरेकैवेत्यादि निर्देशः। हेतुमाह। यदुतासत्त्वादिति। अद्रव्यत्वान्न पुनर्यथालक्षणमभावादिति भावः। पुनस्तथागतानामगतिगत्योरभावं यथाकल्पनमसत्त्वात्। भावकल्पना तु संज्ञाविपर्यासादिति दृष्टान्तैः प्रतिपादयितुमाह। तद्यथापीत्यादि। मध्यान्हकालसमय इति। मध्यान्हश्चासौ कालश्च। तस्य समयः। आगमनं यथा च ग्रामं प्रविष्ट इति विशतेरर्थस्य गतिविशेषत्वात् कर्तरि क्तः। तथेहापि तथागतम् अभिनिविष्टा इति। धर्माकाया इति धर्मताकायाः। हस्तिकायस्येत्यादौ कायः समूहः। परिनिष्पत्तिरिति भूतत्वम्। मुषावादस्तत्साधर्म्यान् वञ्चक इत्यर्थः। अत एवाह अभूत इति। अमोघं दायकस्य महाफलहेतुत्वात्। अत एव दक्षिणीयाः।&lt;br&gt;&#xA;प्रभाव्यन्ते उपलभ्यन्ते। कायपरिनिष्पत्तिः चरमभवसंगृहीता। नापि क्वचिद्‍गच्छतीति परिनिर्वाणकाले। न क्वचिदस्तीति परिनिर्वाय यत्र गच्छति। हेतरूपादानकारणं प्रत्ययाः सहकारिणः। तत्र शब्दस्योपादानं शब्दपरमाणव इत्येके। वायुपरमाणव इत्यपरे। तत्र उपधानी तन्त्रीवेष्टनं चकुलिका। उपवाण्यो अप्रधानतन्त्रयः। आद्यन्तयोः न शब्दो निश्चरतीति वचनं मध्ये सर्वत्र सम्बन्धनार्थम्। निर्हेतुकाशब्दात् स्वार्थेऽण नैर्हेतुकी।&lt;br&gt;&#xA;संक्षोभितानि संप्रचलितानि। जिह्मीभूतानि नष्टच्छायानि। उत्सृजन्ति स्मेति मुञ्चन्ति स्म। विहायसमिति आकाशम्। स्वकेन कायेन धर्मोद्‍गतमभिच्छादयति स्मेति तस्याग्रतः सर्वकायेन भूमौ पतति स्मेत्यर्थः। कियन्तं कालमित्यत आह सप्तवर्षाणीति। अवक्रामणं प्रवेशनम्। यद्वयमिति यदा वयम्। अनुवर्तमाना इत्यनुकुर्वत्यः। दिव्यमित्याकाशभवम्। चित्तस्यान्यथात्व पृथिवीसेकवैमुख्यम्। इति प्रतिसंख्यायेति एवं निरूप्य सर्वाणि तानीति दारिकाशतानि। तानि तानीति शस्त्रविशेषणम्। अवतारमवकाशः। अध्यतिष्ठदित्यकरोत्। गन्धमित्यत्र अध्यतिष्ठदिति चकारेणानुकृष्यते। परीष्टिः पर्येषणा।&lt;br&gt;&#xA;कीदृशी तत्रार्यस्य धर्मोद्‍गतस्य धर्मदेशनाऽभूदित्यत आह। तत्रेयं धर्मोद्‍गतस्येत्यादि सुगमम्। यदुतशब्दः सामान्येनोद्दिष्टस्य विशेषं द्योतयति। एभिस्त्रिंशता आकारैरित्यर्थः। अत एवास्याः श्रुतबलेनोत्पन्ना। एभिरेव त्रिंशताकारैः सदाप्ररुदितस्य बोधिसत्त्वस्योत्पन्नास्त्रिंशत्समाधयः पठिष्यन्ते। प्रज्ञापारमितायाः समता सर्वधर्मेषु। कुतः ? सर्वधर्मसमतया। सा हि धर्मधात्वालम्बना। स च समानः सर्वधर्मेषु। प्रज्ञापारमिताया विविक्तता। कुतः ? सर्वधर्मविविक्ततया। यतः सर्वधर्माः स्वलक्षणैर्विविक्ताः। अतः सापि विविक्ता स्वलक्षणप्रतिभासैः। सा कदाचिदस्माद्विवेकाच्चलतीति चेदाह। प्रज्ञापारमिताया अचलनता। कुतः ? सर्वधर्माचलनतया। यतः सर्वधर्मा न विवेकाच्चलन्ति। ततः सापि न विवेकाच्चलति। मननाच्चलतीति चेदाह। प्रज्ञापारमिताया अमननता। कुतः ? सर्वधर्मामननतया। अमनना हि सर्वधर्माः। न ते किञ्चिन्मन्यन्ते निःस्वभावत्वात्। ततः साप्यमनना। किमसौ केनापि स्तम्भिता यतो न चलतीति चेदाह। प्रज्ञापारमिताया अस्तम्भितता। कुतः ? सर्वधर्मास्तम्भिततया। न हि विवेकाच्चलन्ति सर्वधर्माः केनापि स्तम्भिताः। किं तर्हि ? प्रकृत्यैव विवेके स्थिरास्ततः प्रज्ञापारमितापि स्थिरा। आदौ समतामात्रमुक्तं नैकरसता। तामप्याह। प्रज्ञापारमिताया एकरसता सर्वधर्मेषु। कुतः ? सर्वधर्माणामेकरसतया तथतैकरसा हि सर्वधर्माः स्वलक्षणानामभावात्। तद्वत्प्रज्ञापारमितापि स्वलक्षणानामप्रतिभासात्। प्रज्ञापारमिताया अपर्यन्तता। कुतः ? सर्वधर्माणामपर्यन्ततया। तथा हि द्वौ पर्यन्तौ पूर्वा च कोटिरपरा च। तौ च न स्तः सर्वधर्माणाम्। अतीतानगतयोरसत्त्वात्। तस्मादपर्यन्ताः सर्वधर्माः। तद्वत्प्रज्ञापारमितापि। प्रज्ञापारमिताया अनुत्पादता। कुतः ? सर्वधर्मानुत्पादतया। तथाहि निःस्वभावाः सर्वधर्माः। तस्मान्नोत्पद्यन्ते खरविषाणवत्। तस्मादनुत्पादाः। तद्वत्प्रज्ञापारमितापि। अनिरोधा प्रज्ञापारमिता। कुतः ? सर्वधर्माणामनिरोधतया। न ह्यमी निरुध्यन्तेऽसत्त्वात् खरविषाणवत्। तद्वत्प्रज्ञापारमितापि। प्रज्ञापारमिताया अपर्यन्तता। केनोपमानेन ? गगनापर्यन्ततया। तथाहि गगनस्य नास्ति पर्यन्तो दशसु दिक्षु त्रिषु चाध्वेषु। एवं प्रज्ञापारमितायाः। [या] दशदिक्‍त्रैयध्विका सर्वधर्मतथतामात्रप्रथनात्। समुद्रापर्यन्ततया प्रज्ञापारमितापर्यन्ततेति। यथा ह्याकाशस्य नास्त्यन्तस्तथैव दशदिग्लोकधातूनां किम्पुनरनन्तेषु लोकधातुषु समुद्राणाम्। ततः सिद्धा समुद्रापर्यन्तता। तद्वत्प्रज्ञापारमितायाः। तथा हि या तेषां समुद्राणां तथता या च सर्वधर्माणां या च प्रज्ञापारमितायाः, एकैवैषा तथता। तथतालम्बना च प्रज्ञापारमिता। तस्मात्समुद्रापर्यन्ततया प्रज्ञापारमितापर्यन्ततेति सिद्धम्।&lt;br&gt;&#xA;ननु स्वप्नोपमतयापि ज्ञानं प्रज्ञापारमिता गगनोपमतयापि। तत्र पूर्वा विचित्रप्रतिभासा उत्तरा निराभासा। कथमनयोरेकार्थतेत्यत आह। मेरुविचित्रतया प्रज्ञापारमिताविचित्रतेति। यथा ह्येकरसमाकाशं प्रकृत्या तथापि मेरुपार्श्वानां विचित्राणामाधिपत्यात्तद्वदेव विचित्रं ख्याति। एवमेकरसैव तथता न विचित्रा। तथतालम्बना च प्रज्ञापारमिता। यस्तु स्वप्नोपमादिज्ञाने विचित्रप्रतिभासः सोऽभूतपरिकल्पधर्मः। तस्मात्स्वप्नोपममायोपमादिज्ञानं संवृतिः। निराभासे या च परिमार्थिके ज्ञाने सत्त्वनामवतारणाय निर्दिश्यते, निराभासपृष्ठभावी चाविकल्पोयं तदनुभूतनिश्चयार्थः। तस्मात्सिद्धमिदं मेरुविचित्रतया प्रज्ञापारमिताविचित्रतेति।&lt;br&gt;&#xA;ननु सैव निराभासा प्रज्ञापारमिता स्वयमनुभूयमानं परमार्थमित्थं निश्चिनोति निःस्वभावाः सर्वधर्मा इति। तत्कथमसौ निर्विकल्पेत्यत आह। गगनाकल्पनतया प्रज्ञापारमिताकल्पनतेति। प्रज्ञापारमिताया याकल्पनता न सा किञ्चिद्विकल्पयति विकल्पपारगतत्वात्। तद्यथा गगनं न किञ्चिद्विकल्पयति जडत्वात्। अजडा प्रज्ञापारमिता किन्न विकल्पयतीति चेत्। उक्तमत्र। विकल्पश्च भ्रान्तिरभ्रान्ता च सा। तस्मान्न विकल्पयतीति सिद्धम्।&lt;br&gt;&#xA;रूपापर्यन्ततया प्रज्ञापारमितापर्यन्ततेति। यथा ह्याकाशमपर्यन्तं तथारूपस्कन्धोपि। यत्रान्यद्रूपं नास्ति तत्रावश्यं तमः प्रकाशो वास्ति। तद्वत्तदीयतथताप्रतिभासिनी प्रज्ञापारमिताप्यपर्यन्तता। यथैव समुद्रापर्यन्ततया प्रज्ञापारमितापर्यन्तताऽस्माभिर्व्याख्याता तथैव सत्त्वानामानन्त्यात् वेदनापर्यन्ततयापि संस्कारपर्यन्ततयापि विज्ञानापर्यन्ततयापि पृथिवीधात्वपर्यन्ततयापि अप्धात्वपर्यन्ततयापि तेजोधात्वपर्यन्ततयापि वायुधात्वपर्यन्ततयापि आकाशधात्वपर्यन्ततयापि विज्ञानधात्वपर्यन्ततयापि व्याख्यातव्या। अथ या विज्ञानस्कन्धापर्यन्ततया या च विज्ञानधात्वपर्यन्ततया तयोः को विशेषः ? स्कन्धधातुशब्दाभ्यां प्रयोगकृतः।&lt;br&gt;&#xA;वज्रोपमधर्मसमतया प्रज्ञापारमितासमतेति। चित्तधारणाद्धर्मः समाधिः। तस्य या सर्वधर्मेषु समता तयोमानेन प्रज्ञापारमितायाः समता सर्वधर्मेषु सर्वधर्मासम्भेदनतया प्रज्ञापारमितासम्भेदनतेति सर्वधर्माणामसम्भेदो अभेदः। भेदकानां स्वलक्षणानामभावात्। तद्वत्प्रज्ञापारमिताया अपि न भेदः। सम्वेद्यमानेनैव रूपेण तेषां तस्यामभावात्। सर्वधर्मानुपलब्धितया प्रज्ञापारमितानुपलब्धितेति। सर्वधर्मा न किञ्चिदुपलभन्ते। रूपस्य जडत्वात्। शेषाणामप्यात्मनि परत्र वा ग्राहकत्वायोगात्। नाप्युपलभ्यन्ते ग्राहकाभावात्। तद्वत्प्रज्ञापारमितापि नोपलभते नाप्युपलभ्यते। तस्मात्तेषां तस्याश्चानुपलब्धिता। सर्वधर्माविभावनासमतया प्रज्ञापारमिताविभावनासमतेति। विभावनां परेभ्यो वाचा देशना। सा सर्वधर्माणां न विद्यते तस्मादविभावनया समता तेषाम्। तद्वत्सर्वालम्बनेषु प्रज्ञापारमिताया अविभावनासमता। सर्वधर्मनिश्चेष्टतया प्रज्ञापारमितानिश्चेष्टतेति। चेष्टा ईहाव्यापारः। अव्यापारः सर्वधर्माः। कथं तर्हि कश्चित्कुतश्चिदुत्पद्यते ? इदंप्रत्ययमात्रेण। अस्मिन् सतीदं भवति, असति न भवतीत्येतावता हेतुफलभावः। तस्मादमी निश्चेष्टाः तद्वत्प्रज्ञापारमितापि। सर्वधर्माचिन्त्यतयापि प्रज्ञापारमिताऽचिन्त्यतेति। यथा हि धर्माः परेभ्यो न देश्यन्ते निर्विषयत्वाद्वाचः। तथा स्वयमपि न चिन्त्यन्ते न निरूप्यन्ते वाग्विकल्पयोरेकार्थत्वात्। तद्वत्प्रज्ञापारमिताप्यचिन्त्या। वेदितव्येत्यन्ते यत् पठ्यते तत्सर्वधर्मसमतादिवाक्येषु सर्वेषु सम्बध्यतेऽन्तर्दीपकत्वात्।&lt;br&gt;&#xA;अथ खल्वित्यादि। अथेति देशनापरिसमाप्तौ। तथा निषण्णस्वंवेति श्रुतासनादनुत्थितस्य। अथेत्युद्देशः। कृतः। तस्यैव निर्देशः तस्यां वेलायामिति। येनैव क्रमेण यैरेवाकारैः प्रज्ञापारमिता देशिता तेनैव क्रमेण तैरेवाकारैस्त्रिंशत्समाधय उत्पन्ना इति समुदायार्थः। तत्र सर्वधर्मसमताद्याकारत्वात्समाधयस्तथा व्यपदिश्यन्ते। कथममी आकाराः ? एभि प्रकारैर्वस्तुज्ञानात्। यथोक्तम्-&#xA;वस्तुज्ञानप्रकाराणामाकार इति लक्षणम्।&lt;br&gt;&#xA;इति। किं तर्ह्यालम्बनम् ? तदेव वस्तु यथास्वम्। अथवा सर्वधर्मसमतादिरेवालम्बनम्। तदालम्बनत्वात्समाधयस्तथोक्ताः। वस्तून्यधिष्ठानि। आकारो यथास्वं निर्निमित्ततादिः। एवं प्रमुखानीति त्रिंशत्समाधिप्रमुखानि। कथमेषां प्रमुखत्वम् ? एभिरवशेषाणामाक्षेपात्। शतसहस्राणीति लक्षाणि॥&lt;/p&gt;</description>
    </item>
    <item>
      <title>32 परीनन्दनापरिवर्तो नाम द्वात्रिंशत्तमः</title>
      <link>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/32_parInandanAparivarto_nAma_dvAtriMshattamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/shAstrapiTaka/prajnApAramitA/sAratamAkhyA_panjikA/32_parInandanAparivarto_nAma_dvAtriMshattamaH/</guid>
      <description>&lt;p&gt;XXXII&#xA;परीनन्दनापरिवर्तो नाम द्वात्रिंशत्तमः।&lt;br&gt;&#xA;सहप्रतिलब्धानामित्यादि। अनेन लब्धानां समाधीनां तत्कालजमनुशंसमाह। अत एव सहशब्दः समानकालतार्थः। प्रतिलब्धानामिति प्रतिलब्धेषु सत्सु। एभिरेव नयेरिति यथोक्तवस्तुभिरष्टाभिरभिसमयैः। एभिरेव नामभिरिति सर्वाकारज्ञतादिभिः। सर्वासु च जातिषु न जातु बुद्धविरहितोऽभूदित्युद्देशः। अस्य निर्देश उत्तरो ग्रन्थः स्वप्नान्तरगतोपीति यावत्।&lt;br&gt;&#xA;तत्र खल्वित्यादिरुपोद्‍घातः परीन्दनायाः। तदनेनापि पर्यायेणैति सदाप्ररुदितवृत्तान्तेनापि। तस्मात्तर्हीत्यादिना अनुशासनीशब्दपर्यन्तेन प्रथमा परीन्दना। अत्र च तथागताधिष्ठानेनेति वचनं किमर्थम् ? महार्थत्वाभ्दगवती बव्हन्तराया च विना बुद्धाधिष्ठानेन लिखितुमपि [न] शक्येति प्रदर्शनार्थम्। इयमस्माकमनुशासनीतीयमस्माकं परीन्दना। यथा अस्याः श्रवणादिकं न विच्छिद्यते तथा त्वया कर्तव्यमित्यर्थः। तत्कस्य हेतोरिति। तत्परीन्दनं केन प्रयोजनेनेत्यर्थः। अत आह। अत्र हीत्यादि।&lt;br&gt;&#xA;तत्कथमित्यादिना द्वीतीयपरीन्दनाया उपोद्‍घातः। अस्मिन् मम समुच्छय इति मम शरीरे। तथतदिति। एतत्प्रेमादिकम्। एतेनोपाद्‍घातेन द्वे परीन्दने। यत आह द्विरपि त्रिरपीति। परीन्दामीति समर्पयामि। अनुपरीन्दमीत्यानुकूल्यं समर्पयामि। कथं परीन्दनेत्यत आह यथेयमित्यादि। अन्यः पुरुष इत्यभक्तः। कस्मादस्यामेतावद्‍गौरवमित्यत आह। यावदित्यादि बहुविधाश्च पूजाभिरिति यावत्।&lt;br&gt;&#xA;भगवत्याः परिसमाप्तिमुद्योतयन् सङ्गीतिकार आह। इदमवोचदित्यादि। इदमिति प्रज्ञापारमितासूत्रम्। अवोचदिति भाषितवान्। भगवानिति शास्ता। परार्थरसिकास्तथागताः। परार्थ च परार्थक्रिया भगवत्या देशना। तत आह। आत्तमना इति। निरुत्तरधर्मदेशनया प्रीतः सन्नित्यर्थः। श्रोतारः किमुकुर्वन्नित्याह। भगवतो भाषितमभ्यनन्दन्निति। अभिपूर्वो नन्दिः सकर्मकः। स कदाचिदभिलाषे वर्तते। कदाचित्प्रीतौ। यदा प्रीतौ तदा तदालम्बनमेवास्य कर्म भवति। तत्पुनः कर्म भगवतो भाषितम्। एषैव देशना। के पुनस्ते श्रोतार इत्याह। ते चेत्यादि। लोकः सत्त्वसमूहः। स च श्रोतॄणां राजगृहस्य च प्रकृतत्वान्मनुष्यसमूह एव केवलो गम्येत। तथा मा भूदिति विशेषणं क्रियते। सदेवमानुषासुरगन्धर्वश्चेति। ते च बोधिसत्त्वादयः सदेवादिश्च लोक इति समुच्चयः॥&lt;/p&gt;</description>
    </item>
  </channel>
</rss>
