<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;जातकमाला on त्रिपिटके विश्वासटिप्पणयो</title>
    <link>https://vishvAsa.github.io/tipiTaka/sUtrapiTaka/jAtaka/jAtakamAlA/</link>
    <description>Recent content in &#43;जातकमाला on त्रिपिटके विश्वासटिप्पणयो</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/tipiTaka/sUtrapiTaka/jAtaka/jAtakamAlA/index.xml" rel="self" type="application/rss+xml" />
    <item>
      <title>0१ व्याघ्री-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/01_vyAghrI-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/01_vyAghrI-jAtakam/</guid>
      <description>&lt;p&gt;आर्यशूरविरचिता&#xA;बोधिसत्त्वावदानमालापरपर्याया&#xA;जातकमाला&#xA;ॐ नमः श्रीसर्वबुद्धबोधिसत्त्वेभ्यः॥&lt;/p&gt;&#xA;&lt;p&gt;श्रीमन्ति सद्गुणपरिग्रहमङ्गलानि  कीर्त्यास्पदान्यनवगीतमनोहराणि।&lt;br&gt;&#xA;पूर्वप्रजन्मसु मुनेश्चरिताद्भु तानि भक्त्या स्वकाव्यकुसुमाञ्जलिनार्चयिष्ये॥१॥&lt;/p&gt;&#xA;&lt;p&gt;श्लाध्यैरमीभिरभिलक्षितचिन्हभूतैरादेशितो भवति यत्सुगतत्वमार्गः।&lt;br&gt;&#xA;स्यादेव रूक्षमनसामपि च प्रसादो धर्म्याः कथाश्च रमणीयतरत्वमीयुः॥२॥&lt;/p&gt;&#xA;&lt;p&gt;लोकार्थमित्यभिसमीक्ष्य करिष्यतेऽयं श्रुत्यार्षयुक्त्यविगुणेन पथा प्रयत्नः।&lt;br&gt;&#xA;लोकोत्तमस्य चरितातिशयप्रदेशैः स्वं प्रातिभं गमयितुं श्रुतिवल्लभत्वम्॥३॥&lt;/p&gt;&#xA;&lt;p&gt;स्वार्थोद्यतैरपि परार्थचरस्य यस्य नैवान्वगम्यत गुणप्रतिपत्तिशोभा।&lt;br&gt;&#xA;सर्वज्ञ इत्यवितथाक्षरदीप्तकीर्ति मूर्ध्ना नमे तमसमं सहधर्मसंघम्॥४॥&lt;/p&gt;&#xA;&lt;p&gt;१ व्याघ्री-जातकम्&#xA;सर्वसत्त्वेष्वकारणपरमवत्सलस्वभावः सर्वभूतात्मभूतः पूर्वजन्मस्वपि स भगवानिति बुद्धे भगवति परः प्रसादः कार्यः॥&lt;/p&gt;&#xA;&lt;p&gt;तद्यथानुश्रूयते-रत्नत्रयगुरुभिः प्रतिपत्तिगुणाभिराधितगुरुभिर्गुणप्रविचयगुरुभिरस्मद्गुरुभिः परिकीर्त्यमानमिदं भगवतः पूर्वजन्मावदानम्।&lt;br&gt;&#xA;बोधिसत्त्वः किलायं भगवान्भूतः प्रतिज्ञातिशयसदृशैर्दानप्रियवचनार्थचर्याप्रभृतिभिः प्रज्ञापरिग्रहनिरवद्यैः कारूण्यनिस्यन्दैर्लोकमनुगृह्णन् स्वधर्माभिरत्युपनतशुचिवृत्तिन्युदितोदिते महति ब्राह्मणकुले जन्मपरिग्रहं चकार। स कृतसंस्कारक्रमो जातकर्मादिभिरभिवर्धमानः प्रकृतिमेधावित्वात्सानाथ्यविशेषाज्ज्ञानकौतूहलादकौसीद्याच्च नचिरेणैवाष्टादशसु विद्यास्थानेषु स्वकुलक्रमाविरुद्धासु च सकलासु कलास्वाचार्यकं पदमवाप।&lt;br&gt;&#xA;स ब्रह्मवद् ब्रह्मविदां बभूव राजेव राज्ञां बहुमानपात्रम्।&lt;br&gt;&#xA;साक्षात्सहस्राक्ष इव प्रजानां ज्ञानार्थिनामर्थचरः पितेव॥५॥&lt;/p&gt;</description>
    </item>
    <item>
      <title>0२ शिबि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/02_shibi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/02_shibi-jAtakam/</guid>
      <description>&lt;p&gt;२. शिबि-जातकम्&#xA;दुष्करशतसमुदानीतोऽयमस्मदर्थं तेन भगवता सद्धर्म इति सत्कृत्य श्रोतव्यः। तद्यथानुश्रूयते-&#xA;बोधिसत्त्वभूतः किलायं भगवानपरिमितकालाभ्यासात्सात्मीभूतोपचितपुण्यकर्मा कदाचिच्छिबीनां राजा बभूव। स बाल्यात्प्रभृत्येव बृद्धोपासनरतिर्विनयानुरक्तोऽनुरक्तप्रकृतिः प्रकृतिमेधावित्वादनेकविद्याधिगमविपुलतरमतिरुत्साहमंत्रप्रभाव[प्रभुत्व]-शक्तिदैवसंपन्नः स्वा इव प्रजाः प्रजाः पालयति स्म।&lt;br&gt;&#xA;तस्मिंस्त्रिवर्गानुगुणा गुणौघाः संहर्षयोगादिव संनिविष्टाः।&lt;br&gt;&#xA;समस्तरूपा विबभुर्न चासुर्विरोधसंक्षोभविपन्नशोभाः॥१॥&lt;/p&gt;&#xA;&lt;p&gt;विडम्बनेवाविनयोद्धतानां दुर्मेधसामापदिवातिकष्टा।&lt;br&gt;&#xA;अल्पात्मनां या मदिरेव लक्ष्मीर्बभूव सा तत्र यथार्थनामा॥२॥&lt;/p&gt;&#xA;&lt;p&gt;उदारभावात्करुणागुणाच्च वित्ताधिपत्याच्च स राजवर्यः।&lt;br&gt;&#xA;रेमेऽर्थिनामीप्सितसिद्धिहर्षादक्लिष्टशोभानि मुखानि पश्यन्॥३॥&lt;/p&gt;&#xA;&lt;p&gt;अथ स राजा दानप्रियत्वात्समन्ततो नगरस्य सर्वोपकरणधनधान्यसमृद्धा दानशालाः कारयित्वा स्वमाहात्म्यानुरूपं यथाभिप्रायसंपादितं सोपचारं मनोहरमनतिक्रान्तकालसुभगं दानवर्षं कृतयुगमेघ इव ववर्ष। अन्नमन्नार्थिभ्यः, पानं पानार्थिभ्यः, शयनासनवसनभोजनगन्धमात्यरजतसुवर्णादिकं तत्तदर्थिभ्यः। अथ तस्य राज्ञः प्रदानौदार्यश्रवणाद्विस्मितप्रमुदितहृदया नानादिगभिलक्षितदेशनिवासिनः पुरुषास्तं देशमुपजग्मुः।&lt;br&gt;&#xA;परीत्य कृत्स्नं मनसा नृलोकमन्येष्वलब्धप्रणयावकाशाः।&lt;br&gt;&#xA;तमर्थिनः प्रीतमुखाः समीयुर्महाह्रदं वन्यगजा यथैव॥४॥&lt;/p&gt;</description>
    </item>
    <item>
      <title>0३ कुल्माषपिण्डी-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/03_kulmAShapiNDI-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/03_kulmAShapiNDI-jAtakam/</guid>
      <description>&lt;p&gt;३. कुल्माषपिण्डी-जातकम्&#xA;चित्तप्रसादोद्गतं पात्रातिशयप्रतिपादितं च नाल्पकं नाम दानमस्ति विपाकमहत्त्वात्। तद्यथानुश्रूयते-&#xA;बोधिसत्त्वभूतः किलायं भगवान्कोशलाधिपतिर्बभूव। तस्योत्साहमन्त्रप्रभू [त्वशक्तिसम्पत्प्रभृतीनां प्रकर्षिणामपि राजगुणानां विभूतिमतिशिश्ये दैवसम्पद्गुणशोभा।&lt;br&gt;&#xA;गुणास्तस्याधिकं रेजुर्दैवसमपद्विभूषणाः।&lt;br&gt;&#xA;किरणा इव चन्द्रस्य शरदुन्मीलितश्रियः॥१॥&lt;/p&gt;&#xA;&lt;p&gt;तत्याज दृप्तानपि तस्य शत्रून् रक्तेव रेमे तदपाश्रितेषु।&lt;br&gt;&#xA;इत्यास तस्यान्यनराधिपेषु कोपप्रसादानुविधायिनी श्रीः॥२॥&lt;/p&gt;&#xA;&lt;p&gt;धर्मात्मकत्वान्न च नाम तस्य परोपतापाशिवमास चेतः।&lt;br&gt;&#xA;भृत्यानुरागस्तु तथा जजृम्भे द्विषत्सु लक्ष्मीर्न यथास्य रेमे॥३॥&lt;/p&gt;&#xA;&lt;p&gt;सोऽनन्तरातीतां स्वजातिमनुसस्मार। तदनुस्मरणाच्च समुपजातसंवेगो विशेषवत्तरं श्रमणब्राह्मणकृपणवनीपकेभ्यः सुखहेतुनिदानं दानमदाच्छीलसंवरमनवरतं पुपोष पोषधनियमं च पर्वदिवसेषु समाददे। अभीक्ष्णं च राजा पर्षदि स्वस्मिंश्चान्तःपुरे पुण्यप्रभावोद्भावनाल्लोकं श्रेयसि नियोक्तुकामः प्रतीतहृदयो गाथाद्वयमिति नियतार्थं बभाषे-&#xA;न सुगतपरिचर्या विद्यते स्वल्पिकापि&#xA;प्रतनुफलविभूतिर्यच्छ्रुतं केवलं प्राक्।&lt;br&gt;&#xA;तदिदमलवणायाः शुष्करूक्षारूणायाः&#xA;फलविभवमहत्त्वं पश्य कुल्माषपिण्ड्याः॥४॥&lt;/p&gt;</description>
    </item>
    <item>
      <title>0४ श्रेष्ठि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/04_shreShThi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/04_shreShThi-jAtakam/</guid>
      <description>&lt;p&gt;४. श्रेष्ठि-जातकम्&#xA;अत्ययमप्यविगणय्य दित्सन्ति सत्पुरुषाः। केन नाम स्वस्थेन न दातव्यं स्यात्? तद्यथानुश्रूयते-&#xA;बोधिसत्त्वभूतः किलायं भगवान्भाग्यातिशयगुणादुत्थानसम्पदा चाधिगतविपुलधनसमृद्धिरविषमव्यवहारशीलत्वाल्लोके बहुमाननिकेतभूत उदाराभिजनवाननेकविद्याकलाविकल्पाधिगमविमलतरमतिर्गुणमाहात्म्याद्राज्ञा समुपहृतसम्मानः प्रदानशीलत्वाल्लोकसाधारणविभवः श्रेष्ठी बभूव।&lt;br&gt;&#xA;अर्थिभिः प्रीतहृदयैः कीर्त्यमानमितस्ततः।&lt;br&gt;&#xA;त्यागशौर्योन्नतं नाम तस्य व्याप दिशो दश॥१॥&lt;/p&gt;&#xA;&lt;p&gt;दद्यान्न दद्यादिति तत्र नासीद्विचारदोलाचलमानसोऽर्थी।&lt;br&gt;&#xA;ख्यातावदाने हि बभूव तस्मिन्विस्रम्भधृष्टप्रणयोऽर्थिवर्गः॥२॥&lt;/p&gt;&#xA;&lt;p&gt;नाऽसौ जुगोपात्मसुखार्थमर्थं न स्पर्धया लोभपराभवाद्वा।&lt;br&gt;&#xA;सत्त्वार्थिदुःखं न शशाक सोढुं नास्तीति वक्तुं च ततो जुगोप॥३॥&lt;/p&gt;&#xA;&lt;p&gt;अथ कदाचित्तस्य महासत्त्वस्य भोजनकाले स्नातानुलिप्तगात्रस्य कुशलोदारसूदोपकल्पिते समुपस्थितेवर्णगन्धरसस्पर्शादिगुणसमुदिते विचित्रे भक्ष्यभोज्यादिविधौ तत्पुण्यसम्भाराभिवृद्धिकामो ज्ञानाग्निनिर्दग्धसर्वक्लेशेन्धनः प्रत्येकबुद्धस्तद्गृहमभिजगाम भिक्षार्थी। समुपेत्य च द्वारकोष्ठके व्यतिष्ठत।&lt;br&gt;&#xA;अशङ्किताचञ्चलधीरसौम्यमवेक्षमाणो युगमात्रमुर्व्याः।&lt;br&gt;&#xA;तत्रावतस्थे प्रशमाभिजातः स पात्रसंसक्तकराग्रपद्मः॥४॥&lt;/p&gt;</description>
    </item>
    <item>
      <title>0५ अविषह्यश्रेष्ठि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/05_aviShahyashreShThi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/05_aviShahyashreShThi-jAtakam/</guid>
      <description>&lt;p&gt;५. अविषह्यश्रेष्ठि-जातकम्&#xA;न विभवक्षयावेक्षया समृद्ध्याशया वा प्रदानवैधुर्यमुपयान्ति सत्पुरुषाः। तद्यथानुश्रूयते-&#xA;बोधिसत्त्वभूतः किलायं भगवांस्त्यागशीलकुलविनयश्रुतज्ञानाविस्मयादिगुणसमुदितो धनदायमानो विभवसंपदा सर्वातिथित्वादनुपरतदानसत्रो लोकहितार्थप्रवृत्तो दायकश्रेष्ठः श्रेष्ठी बभूव मात्सर्यादिदोषाविषह्योऽविषह्य इति प्रकाशनामा।&lt;br&gt;&#xA;इष्टार्थसंपत्तिविमर्शनाशात् प्रीतिप्रबोधस्य विशेषहेतुः।&lt;br&gt;&#xA;यथार्थिनां दर्शनमास तस्य तथार्थिनां दर्शनमास तस्य॥१॥&lt;/p&gt;&#xA;&lt;p&gt;देहीति याच्ञानियतार्थमुक्तो नास्तीति नासौ गदितुं शशाक।&lt;br&gt;&#xA;हृतावकाशा हि बभूव चित्ते तस्यार्थसक्तिः कृपया महत्या॥२॥&lt;/p&gt;&#xA;&lt;p&gt;तस्यार्थिभिर्निर्ह्रियमाणसारे गृहे बभूवाभ्यधिकप्रहर्षः।&lt;br&gt;&#xA;विवेद स ह्युग्रघनाननर्थानकारणक्षिप्रविरागिणोऽर्थान्॥३॥&lt;/p&gt;&#xA;&lt;p&gt;भवन्ति लोकस्य हि भूयसार्था लोभाश्रयाद् दुर्गतिमार्गसार्थाः।&lt;br&gt;&#xA;परात्मनोरभ्युदयावहत्वादर्थास्तदीयास्तु बभुर्यथार्थाः॥४॥&lt;/p&gt;&#xA;&lt;p&gt;अथ तस्य महासत्त्वस्य यथाभिलषितैरक्लिष्टैः शिष्टोपचारविभूषणैर्विपुलैरर्थविसर्गैर्याचनकजनं समन्ततः संतर्पयतः प्रदानौदार्यश्रवणाद्विस्मयावर्जितमनाः शक्रो देवेन्द्रः प्रदानस्थिरनिश्चयमस्य जिज्ञासमानः प्रत्यहं धनधान्यरत्नपरिच्छदजातं तत्तदन्तर्धापयामास। अपि नामायं विभवपरिक्षयाशङ्कयापि मात्सर्याय प्रतार्येतेति। प्रदानाधिमुक्तस्य तु पुनर्महासत्त्वस्य&#xA;यथा यथा तस्य विनेशुरर्थाः सूर्याभिसृष्ट इव तोयलेशाः।&lt;br&gt;&#xA;तथा तथैनान् विपुलैः प्रदानैर्गृहात्प्रदीप्तादिव निर्जहार॥५॥&lt;/p&gt;</description>
    </item>
    <item>
      <title>0६ शशजातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/06_shashajAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/06_shashajAtakam/</guid>
      <description>&lt;p&gt;६. शशजातकम्&#xA;तिर्यग्गतानामपि सतां महात्मनां शक्त्यनुरूपा दानप्रवृत्तिर्दृष्टा। केन नाम मनुष्यभूतेन न दातव्यं स्यात् ? तद्यथानुश्रूयते-&#xA;कस्मिंश्चिदरण्यायतनप्रदेशे मनोज्ञवीरुत्तृणतरुगहननिचिते पुष्पफलवति वैडूर्यनीलशुचिवाहिन्या सरिता विभूषितपर्यन्ते मृदुशाद्वलास्तरणसुखसंस्पर्शदर्शनीयधरणीतले तपस्विजनविचरिते बोधिसत्त्वः शशो बभूव।&lt;br&gt;&#xA;स सत्त्वयोगाद्वपुषश्च संपदा बलप्रकर्षाद्विपुलेन चौजसा।&lt;br&gt;&#xA;अतर्कितः क्षुद्रमृगैरशङ्कितश्चचार तस्मिन्मृगराजलीलया॥१॥&lt;/p&gt;&#xA;&lt;p&gt;स्वचर्माजिनसंवीतः स्वतनूरुहवल्कलः।&lt;br&gt;&#xA;मुनिवत्तत्र शुशुभे तुष्टचित्तस्तृणाङ्कुरैः॥२॥&lt;/p&gt;&#xA;&lt;p&gt;तस्य मैत्र्यवदातेन मनोवाक्कायकर्मणा।&lt;br&gt;&#xA;आसुर्जृम्भितदौरात्म्याः प्रायः शिष्यमुखा मृगाः॥३॥&lt;/p&gt;&#xA;&lt;p&gt;तस्य गुणातिशयसंभृतेन स्नेहगौरवेण विशेषवत्तरमवबद्धहृदयास्तु ये सहाया बभूवुरुद्रः शृगालो वानरश्च, ते परस्परसंबन्धनिबद्धस्नेहा इव बान्धवा अन्योन्यप्रणयसंमाननाविरूढसौहार्दा इव च सुहृदः संमोदमानास्तत्र विहरन्ति स्म। तिर्यक्स्वभावविमुखाश्च प्राणिषु दयानुवृत्त्या लौल्यप्रशमाद्विस्मृतस्तेयप्रवृत्त्या धर्माविरोधिन्या च यशोऽनुवृत्त्या पटुविज्ञानत्वाद्विनियमधीरया च सज्जनेष्टया चेष्टया देवतानामपि विस्मयनीया बभूवुः।&lt;br&gt;&#xA;सुखानुलोमे गुणबाधिनि क्रमे गुणानुकूले च सुखोपरोधिनि।&lt;br&gt;&#xA;नरोऽपि तावद्गुणपक्षसंश्रयाद्विराजते किम्वथ तिर्यगाकृतिः॥४॥&lt;/p&gt;</description>
    </item>
    <item>
      <title>0७ अगस्त्य-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/07_agastya-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/07_agastya-jAtakam/</guid>
      <description>&lt;p&gt;७. अगस्त्य-जातकम्&#xA;तपोवनस्थानामप्यलंकारस्त्यागशौर्यं प्रागेव गृहस्थानामिति। तद्यथानुश्रूयते-&#xA;बोधिसत्त्वभूतः किलायं भगवाँल्लोकहितार्थं संसाराध्वनि वर्तमानश्चारित्रगुणविशुद्ध्यभिलक्षितं        क्षितितलतिलकभूतमन्यतमं महद् ब्राह्मणकुलं गगनतलमिव शरदमलपरिपूर्णमण्डलश्चन्द्रमाः समुत्पतन्नेवाभ्यलंचकार। स यथाक्रमं श्रुतिस्मृतिविहितानवाप्य जातकर्मादीन् संस्कारानधीत्य साङ्गान्वेदान्कृत्स्नं च कल्पं व्याप्य विद्यायशसा मनुष्यलोकं गुणप्रियैर्दातृभिरभ्यर्थ्य प्रतिगृह्यमाणविभवत्वात् परां धनसमृद्धिमभिजगाम।&lt;br&gt;&#xA;स बन्धुमित्राश्रितदीनवर्गान्संमाननीयानतिथीन्गुरूंश्च।&lt;br&gt;&#xA;प्रह्लादयामास तथा समृद्ध्या देशान्महामेध इवाभिवर्षन्॥१॥&lt;/p&gt;&#xA;&lt;p&gt;विद्वत्तया तस्य यशः प्रकाशं तत्त्यागशौर्यादधिकं चकाशे।&lt;br&gt;&#xA;निशाकरस्येव शरद्विशुद्धं समग्रशोभाधिककान्ति बिम्बम्॥२॥&lt;/p&gt;&#xA;&lt;p&gt;अथ स महात्मा कुकार्यव्यासङ्गदोषसंबाधं प्रमादास्पदभूतं धनार्जनरक्षणप्रसङ्गव्याकुलमुपशमविरोधिव्यसनशरशतलक्ष्यभूतमपर्यन्तकर्मान्तानुष्ठानपरिग्रहश्रममतृप्तिजनकं कृशास्वादं गार्हस्थ्यमवेत्य तद्दोषविविक्तसुखां च धर्मप्रतिपत्त्यनुकूलां मोक्षधर्मारम्भाधिष्ठानभूतां प्रव्रज्यामनुपश्यन् महतीमपि तां धनसमृद्धिमपरिक्लेशाधिगतां लोकसंनतिमनोहरां तृणवदपास्य तापसप्रव्रज्याविनयनियमपरो बभूव। प्रव्रजितमपि तं महासत्त्वं यशःप्रकाशत्वात् पूर्वसंस्तवानुस्मरणात् संभावितगुणत्वात् प्रशमाभिलक्षितत्वाच्च श्रेयोऽर्थी जनस्तद्गुणगणावर्जितमतिस्तथैवाभिजगाम। स तं गृहिजनसंसर्गं प्रविवेकसुखप्रमाथिनं व्यासङ्गविक्षेपान्तरायकरमबहुमन्यमानः प्रविवेकाभिरामतया दक्षिणसमुद्रमध्यावगाढमिन्द्रनीलभेदाभिनीलवर्णैरनिलबलाकलितैरूर्मिमालाविलासैराच्छुरितपर्यन्तं सितसिकतास्तीर्णभूमिभागं पुष्पफलपल्लवालंकृतविटपैर्नानातरुभिरुपशोभितं विमलसलिलाशयप्रतीरं काराद्वीपमध्यासनादाश्रमपदश्रिया संयोजयामास।&lt;br&gt;&#xA;सुतनुस्तपसा तत्र स रेजे तपसातनुः।&lt;br&gt;&#xA;नवचन्द्र इव व्योम्नि कान्तत्वेनाकृशः कृशः॥३॥&lt;/p&gt;</description>
    </item>
    <item>
      <title>0८ मैत्रीबल-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/08_maitrIbala-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/08_maitrIbala-jAtakam/</guid>
      <description>&lt;p&gt;८. मैत्रीबल-जातकम्&#xA;न परदुःखातुराः स्वसुखमवेक्षन्ते महाकारुणिकाः। तद्यथानुश्रूयते-&#xA;बोधिसत्त्वः किल स्वमाहात्म्यकारुण्याभिप्रपन्नो जगत्परित्राणाध्याशयः, प्रदानदमनियमसौरत्यादिभिर्लोकानुग्रहानुकूलैर्गुणातिशयैरभिवर्धमानः सर्वसत्त्वमैत्रमना मैत्रबलो नाम राजा बभूव।&lt;br&gt;&#xA;दुःखं सुखं वा यदभूत्प्रजानां तस्यापि राज्ञस्तदभूत्तथैव।&lt;br&gt;&#xA;अतः प्रजारक्षणदक्षिणोऽसौ शस्त्रं च शास्त्रं च पराममर्श॥१॥&lt;/p&gt;&#xA;&lt;p&gt;नरेन्द्रचूडाधृतशासनस्य तस्य त्वलङ्कारवदास शस्त्रम्।&lt;br&gt;&#xA;विस्पष्टरूपं ददृशे च शास्त्रं नयेषु लोकस्य हितोदयेषु॥२॥&lt;/p&gt;&#xA;&lt;p&gt;विनिग्रहप्रग्रहयोः प्रवृत्तिर्धर्मोपरोधं न चकार तस्य।&lt;br&gt;&#xA;हिताशयत्वान्नयनैपुणाच्च परीक्षकस्येव पितुः प्रजासु॥३॥&lt;/p&gt;&#xA;&lt;p&gt;तस्यैवं धर्मेण प्रजाः पालयतः सत्यत्यागोपशमप्रज्ञादिभिश्च परहितपरिणामनात्सविशेषोदात्तक्रमैर्बोधिसम्भारविधिभिरभिवर्धमानस्य कदाचित्कस्मिंश्चिदपराधे यक्षाणामधिपतिना स्वविषयात्प्रव्राजिता ओजोहाराः पञ्च यक्षाः परवधदक्षास्तद्विषयमभिजग्मुः। व्यपगतसर्वोपद्रवत्वाच्च नित्यप्रवृत्तविविधोत्सवं परया सम्पदा समुपेतरूपं प्रमुदिततुष्टपुष्टजनमभिसमीक्ष्य तद्विषयं तन्निवासिनां पुरुषाणामोजांस्यपहर्तुं तेषामभिलाषो बभूव।&lt;br&gt;&#xA;ते परेणापि यत्नेन सम्प्रवृत्ताः स्वकर्मणि।&lt;br&gt;&#xA;नैव तद्विषयस्थानां हर्तुमोजः प्रसेहिरे॥४॥&lt;/p&gt;</description>
    </item>
    <item>
      <title>0९ विश्वन्तर-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/09_vishvantara-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/09_vishvantara-jAtakam/</guid>
      <description>&lt;p&gt;९. विश्वन्तर-जातकम्&#xA;न बोधिसत्त्वचरितं सुखमनुमोदितुमप्यल्पसत्त्वैः प्रागेवाचरितुम्। तद्यथानुश्रूयते-&#xA;सात्मीभूतेन्द्रियजयः पराक्रमनयविनयसंपदा समधिगतविजयश्रीर्वृद्धोपासननियमात् त्रय्यान्वीक्षिक्योरुपलब्धार्थतत्त्वः स्वधर्मकर्मानुरक्ताभिरनुद्विग्नसुखोचिताभिरनुरक्ताभिः प्रकृतिभिः प्रकाश्यमानदण्डनीतिशोभः सम्यक्प्रवृत्तवार्त्ताविधिः संजयो नाम शिबीनां राजा बभूव।&lt;br&gt;&#xA;गुणोदयैर्यस्य निबद्धभावा कुलाङ्गनेवास नराधिपश्रीः।&lt;br&gt;&#xA;अतर्कणीयान्यमहीपतीनां सिंहाभिगुप्तेव गुहा मृगाणाम्॥१॥&lt;/p&gt;&#xA;&lt;p&gt;तपस्सु विद्यासु कलासु चैव कृतश्रमा यस्य सदाभ्युपेताः।&lt;br&gt;&#xA;विशेषयुक्तं बहुमानमीयुः पूजाभिराविष्क्रियमाणसाराः॥२॥&lt;/p&gt;&#xA;&lt;p&gt;तस्य राज्ञः प्रतिपत्त्यनन्तरं प्रथितगुणगणनिरन्तरो विश्वंतरो नाम पुत्रो युवराजो बभूव। [अयमेव भगवाञ्छाक्यमुनिस्तेन समयेन। ]&#xA;युवापि वृद्धोपशमाभिरामस्तेजस्व्यपि क्षान्तिसुखस्वभावः।&lt;br&gt;&#xA;विद्वानपि ज्ञानमदानभिज्ञः श्रिया समृद्धोऽप्यवलेपशून्यः॥३॥&lt;/p&gt;&#xA;&lt;p&gt;दृष्टप्रयामासु च दिक्षु तस्य व्याप्ते च लोकत्रितये यशोभिः।&lt;br&gt;&#xA;बभूव नैवान्ययशोलवानां प्रसर्तुमुत्साह इवावकाशः॥४॥&lt;/p&gt;</description>
    </item>
    <item>
      <title>१० यज्ञ-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/10_yajna-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/10_yajna-jAtakam/</guid>
      <description>&lt;p&gt;१०. यज्ञ-जातकम्&#xA;न कल्याणाशयाः पापप्रतारणामनुविधीयन्त इत्याशयशुद्धौ प्रयतितव्यम्। तद्यथानुश्रूयते-&#xA;बोधिसत्त्वः किल स्वपुण्यप्रभावोपनतामानतसर्वसामन्तां प्रशान्तस्वपरचक्राद्युपद्रवत्वादकण्टकामसपत्नामेकातपत्रां दायाद्यक्रमागतां पृथिवीं पालयामास।&lt;br&gt;&#xA;नाथः पृथिव्याः स जितेन्द्रियारिर्भुंक्तावगीतेषु फलेष्वसक्तः।&lt;br&gt;&#xA;प्रजाहितेष्वाहितसर्वभावो घर्मैककार्यो मुनिवद् बभूव॥१॥&lt;/p&gt;&#xA;&lt;p&gt;विवेद लोकस्य हि स स्वभावं प्रधानचर्यानुकृतिप्रधानम्।&lt;br&gt;&#xA;श्रेयः समाधित्सुरतः प्रजासु विशेषतो धर्मविधौ ससञ्जे॥२॥&lt;/p&gt;&#xA;&lt;p&gt;ददौ धनं शीलविधिं समाददे क्षमां निषेवे जगदर्थमैहत।&lt;br&gt;&#xA;प्रजाहिताध्याशयसौम्यदर्शनः स मूर्तिमान्धर्म इव व्यरोचत॥३॥&lt;/p&gt;&#xA;&lt;p&gt;अथ कदाचित्तद्भुजाभिगुप्तमपि तं विषयं सत्त्वानां कर्मवैगुण्यात्प्रमादवशगत्वाच्च वर्षकर्माधिकृतानां देवपुत्राणां दुर्वृष्टिपर्याकुलता क्वचित्क्वचिदभिदुद्राव। अथ स राजा व्यक्तमयं मम प्रजानां वा धर्मापचारात्समुपनतोऽनर्थ इति निश्चितमतिः संरूढहिताध्याशयत्वात्प्रजासु तद्‍दुःखममृष्यमाणो धर्मतत्त्वज्ञसंमतान्पुरोहितप्रमुखान्ब्राह्मवृद्धान्मतिसचिवांश्च तदुद्धरणोपायं पप्रच्छ। अथ ते वेदविहितमनेकप्राणिशतवधारम्भभीषणं यज्ञविधिं सुवृष्टिहेतुं मन्यमानास्तस्मै संवर्णयामासुः। विदितवृत्तान्तस्तु स राजा यज्ञविहितानां प्राणिवैशसानां करुणात्मकत्वान्न तेषां तद्वचनं भावेनाभ्यनन्दत्।  विनयानुवृत्त्या चैनान्प्रत्याख्यानरूक्षाक्षरमनुक्त्वा प्रस्तावान्तरेणैषां तां कथां तिरश्चकार। ते पुनरपि तं राजानं धर्मसंकथाप्रस्तावलब्धावसरा गाम्भीर्यावगूढं तस्य भावमजानाना यज्ञप्रवृत्तये समनुशशासुः-&#xA;कार्याणि राज्ञां नियतानि यानि लाभे पृथिव्याः परिपालने च।&lt;br&gt;&#xA;नात्येति कालस्तव तानि नित्यं तेषां क्रमो धर्मसुखानि यद्वत्॥४॥&lt;/p&gt;</description>
    </item>
    <item>
      <title>११ शक्र-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/11_shakra-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/11_shakra-jAtakam/</guid>
      <description>&lt;p&gt;११. शक्र-जातकम्&#xA;आपदपि महात्मनामैश्वर्यसम्पद्वा सत्त्वेष्वनुकम्पां न शिथिलीकरोति। तद्यथानुश्रूयते-&#xA;बोधिसत्त्वः किलानल्पकालस्वभ्यस्तपुण्यकर्मा सात्मीभूतप्रदानदमसंयमकरुणः परहितनियतक्रियातिशयः कदाचिच्छक्रो देवानामिन्द्रो बभूव।&lt;br&gt;&#xA;सुरेन्द्रलक्ष्मीरधिकं रराज तत्संश्रयात्स्फीततरप्रभावा।&lt;br&gt;&#xA;हर्म्ये सुधासेकनवाङ्गरागे निषक्तरूपा शशिनः प्रभेव॥१॥&lt;/p&gt;&#xA;&lt;p&gt;यस्याः कृते दितिसुता रभसागतानि&#xA;दिङ्नागदन्तमुसलान्युरसाभिजग्मुः।&lt;br&gt;&#xA;सौभाग्यविस्तरसुखोपनतापि तस्य&#xA;लक्ष्मीर्न दर्पमलिनं हृदयं चकार॥२॥&lt;/p&gt;&#xA;&lt;p&gt;तस्य दिवस्पृथिव्योः सम्यक्परिपालनोपार्जितां सर्वलोकानुव्यापिनीं कीर्तिसम्पदं तां च लक्ष्मीमत्यद्भुताममृष्यमाणा दैत्यगणाः कल्पनाटोपभीषणतरद्विरदरथतुरगपदातिना क्षुभितसागरघोरनिर्घोषेण जाज्वल्यमानविविधप्रहरणावरणदुर्निरीक्ष्येण महता बलकायेन युद्धायैनमभिजग्मुः।&lt;br&gt;&#xA;धर्मात्मनोऽपि तु स तस्य पराबलेपः&#xA;क्रीडाविघातविरसं च भयं जनस्य।&lt;br&gt;&#xA;तेजस्विता नयपथोपनतः क्रमश्च&#xA;युद्धोद्भवाभिमुखतां हृदयस्य चक्रुः॥३॥&lt;/p&gt;&#xA;&lt;p&gt;अथ स महासत्त्वस्तुरगवरसहस्रयुक्तमभ्युच्छ्रितार्हद्वसनचिह्नरुचिरध्वजं विविधमणिरत्नदीप्तिव्यवभासितमतिज्वलद्वपुषं कल्पनाविभागोपनियतनिशितज्वलितविविधायुधविराजितोभयपार्श्वं पाण्डुकम्बलिनं हैमं रथवरमभिरुह्य महता हस्त्यश्वरथपदातिविचित्रेण देवानीकेन परिवृतस्तदसुरसैन्यं समुद्रतीरान्त एव प्रत्युज्जगाम।&lt;br&gt;&#xA;अथ प्रववृते तत्र भीरूणां धृतिदारणः।&lt;br&gt;&#xA;अन्योन्यायुधनिष्पेषजर्जरावरणो रणः॥४॥&lt;/p&gt;</description>
    </item>
    <item>
      <title>१२ ब्राह्मण-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/12_brAhmaNa-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/12_brAhmaNa-jAtakam/</guid>
      <description>&lt;p&gt;१२. ब्राह्मण-जातकम्&#xA;आत्मलज्जयैव सत्पुरुषा नाचारवेलां लङ्घयन्ति। तद्यथानुश्रूयते-&#xA;बोधिसत्त्वः किल कस्मिंश्चिदनुपक्रुष्टगोत्रचारित्रे स्वधर्मानुवृत्तिप्रकाशयशसि विनयाचारश्लाघिनि महति ब्राह्मणकुले जन्मपरिग्रहं चकार। स यथाक्रमं गर्भाधानपुंसवनसीमन्तोन्नयनजातकर्मादिभिः कृतसंस्कारक्रमो वेदाध्ययननिमित्तं श्रुताभिजनाचारसम्पन्ने गुरौ प्रतिवसति स्म।&lt;br&gt;&#xA;तस्य श्रुतग्रहणधारणपाटवं च&#xA;भक्त्यन्वयश्च सततं स्वकुलप्रसिद्धः।&lt;br&gt;&#xA;पूर्वे वयस्यपि शमाभरणा स्थितिश्च&#xA;प्रेमप्रसादसुमुखं गुरुमस्य चक्रुः॥१॥&lt;/p&gt;&#xA;&lt;p&gt;वशीकरणमन्त्रा हि नित्यमव्याहता गुणाः।&lt;br&gt;&#xA;अपि द्वेषाग्नितप्तानां किं पुनः स्वस्थचेतसाम्॥२॥&lt;/p&gt;&#xA;&lt;p&gt;अथ तस्याध्यापकः सर्वेषामेव शिष्याणां शीलपरीक्षानिमित्तं स्वाध्यायविश्रामकालेष्वात्मनो दारिद्र्यदुःखान्यभीक्ष्णमुपवर्णयामास।&lt;br&gt;&#xA;स्वजनेऽपि निराक्रन्दमुत्सवेऽपि हतानन्दम्।&lt;br&gt;&#xA;धिक्प्रदानकथामन्दं दारिद्र्यमफलच्छन्दम्॥३॥&lt;/p&gt;&#xA;&lt;p&gt;परिभवभवनं श्रमास्पदं सुखपरिवर्जितमत्यनूर्जितम्।&lt;br&gt;&#xA;व्यसनमिव सदैव शोचनं धनविकलत्वमतीव दारुणम्॥४॥&lt;/p&gt;&#xA;&lt;p&gt;अथ ते तस्य शिष्याः प्रतोदसंचोदिता इव सदश्वा गुरुस्नेहात्समुपजातसंवेगाः सम्पन्नतरं प्रभूततरं च भैक्षमुपसंहरन्ति स्म। स तानुवाच-&#xA;अलमनेनात्रभवतां परिश्रमेण। न भैक्षोपहाराः कस्यचिद्दारिद्र्यक्षामतां क्षपयन्ति। अस्मत्परिक्लेशामर्षिभिस्तु भवद्भिरयमेव यत्नो धनाहरणं प्रति युक्तः कर्त्तुं स्यात्। कुतः ?&#xA;क्षुधमन्नं जलं तर्षं मन्त्रवाक्सागदा गदान्।&lt;br&gt;&#xA;हन्ति दारिद्र्यदुःखं तु सन्तत्याराधनं धनम्॥५॥&lt;/p&gt;</description>
    </item>
    <item>
      <title>१३ उन्मादयन्ती-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/13_unmAdayantI-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/13_unmAdayantI-jAtakam/</guid>
      <description>&lt;p&gt;१३. उन्मादयन्ती-जातकम्&#xA;तीव्रदुःखातुराणामपि सतां नीचमार्गनिष्प्रणयता भवति स्वधैर्यावष्टम्भात्। तद्यथानुश्रूयते-&#xA;सत्यत्यागोपशमप्रज्ञादिभिर्गुंणातिशयैर्लोकहितार्थमुद्यच्छमानः किल बोधिसत्त्वः कदाचिच्छिबीनां राजा बभूव साक्षाद्धर्म इव विनय इव पितेव प्रजानामुपकारप्रवृत्तः।&lt;br&gt;&#xA;दोषप्रवृत्तेर्विनियम्यमानो निवेश्यमानश्च गुणाभिजात्ये।&lt;br&gt;&#xA;पित्रेव पुत्रः क्षितिपेन तेन ननन्द लोकद्वितयेऽपि लोकः॥१॥&lt;/p&gt;&#xA;&lt;p&gt;समप्रभावा स्वजने जने च धर्मानुगा तस्य हि दण्डनीतिः।&lt;br&gt;&#xA;अधर्म्यमावृत्य जनस्य मार्गं सोपानमालेव दिवो बभूव॥२॥&lt;/p&gt;&#xA;&lt;p&gt;धर्मान्वयं लोकहितं स पश्यंस्तदेककार्यों नरलोकपालः।&lt;br&gt;&#xA;सर्वात्मना धर्मपथेऽभिरेमे तस्योपमर्दं च परैर्न सेहे॥३॥&lt;/p&gt;&#xA;&lt;p&gt;अथ तस्य राज्ञः पौरमुख्यस्य दुहिता श्रीरिव विग्रहवती साक्षाद्रतिरिवाप्सरसामन्यतमेव परया रूपलावण्यसंपदोपेता परमदर्शनीया स्त्रीरत्नसंमता बभूव।&lt;br&gt;&#xA;अवीतरागस्य जनस्य यावत्सा लोचनप्राप्यवपुर्बभूव।&lt;br&gt;&#xA;तावत्स तद्रूपगुणावबद्धां न दृष्टिमुत्कम्पयितुं शशाक॥४॥&lt;/p&gt;</description>
    </item>
    <item>
      <title>१४ सुपारग-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/14_supAraga-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/14_supAraga-jAtakam/</guid>
      <description>&lt;p&gt;१४. सुपारग-जातकम्&#xA;धर्माश्रयं सत्यवचनमप्यापदं नुदति प्रागेव तत्फलमिति धर्मानुवर्तिना भवितव्यम्। तद्यथानुश्रूयते-&#xA;बोधिसत्त्वभूतः किल महासत्त्वः परमनिपुणमतिर्नौसारथिर्बभूव। धर्मता ह्येषा बोधिसत्त्वानां प्रकृतिमेधावित्वाद्यदुत यं यं शास्त्रातिशयं जिज्ञासन्ते कलाविशेषं वा तस्मिंस्तस्मिन्नधिकतरा भवन्ति मेधाविनो जगतः। अथ स महात्मा विदितज्योतिर्गतित्वाद्दिग्विभागेष्वसम्मूढमतिः परिविदितनियतागन्तुकौत्पातिकनिमित्तः कालाकालक्रमकुशलो मीनतोयवर्णभौमप्रकारशकुनिपर्वतादिभिश्चिह्नैः सूपलक्षितसमुद्रदेशः स्मृतिमान्विजिततन्द्रीनिद्रः शीतोष्णवर्षादिपरिखेदसहिष्णुरप्रमादी धृतिमानाहरणापहरणकुशलत्वादीप्सितं देशं प्रापयिता वणिजामासीत्। तस्य परमसिद्धयात्रत्वात्सुपारग इत्येव नाम बभूव। तदध्युषितं च पत्तनं सुपारगमित्येवाख्यातमासीत्। यदेतर्हि सूपारगमिति ज्ञायते। सोऽपि मङ्गलसम्मतत्वाद् वृद्धत्वेऽपि सांयात्रिकैर्यात्रासिद्धिकामैर्वहनमभ्यर्थनसत्कारपुरःसरमारोप्यते स्म।&lt;br&gt;&#xA;अथ कदाचिद्भरुकच्छादभिप्रयाताः सुवर्णभूमिवणिजो यात्रासिद्धिकामाः सुपारगं पत्तनमुपेत्य तं महासत्त्वं वहनारोहणार्थमभ्यर्थयामासुः। स तानुवाच-&#xA;जराज्ञया संह्रियमाणदर्शने श्रमाभिपातैः प्रतनूकृतस्मृतौ।&lt;br&gt;&#xA;स्वदेहकृत्येऽप्यवसन्नविक्रमे सहायता का परिशङ्क्यते मयि॥१॥&lt;/p&gt;</description>
    </item>
    <item>
      <title>१५ मत्स्य-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/15_matsya-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/15_matsya-jAtakam/</guid>
      <description>&lt;p&gt;१५. मत्स्य-जातकम्&#xA;शीलवतामिहैवाभिप्रायाः कल्याणाः समृध्यन्ति प्रागेव परत्रेति शीलविशुद्धौ प्रयतितव्यम्। तद्यथानुश्रूयते-&#xA;बोधिसत्त्वः किल कस्मिंश्चिन्नातिमहति कह्लार-तामरस-कमल-कुवलयविभूषितरुचिरसलिले हंस-कारण्डव-चक्रवाक-मिथुनोपशोभिते तीरान्तरुहतरुकुसुमावकीर्णे सरसि मत्स्याधिपतिर्बभूव। स्वभ्यस्तभावाच्च बहुषु जन्मान्तरेषु परार्थचर्यायास्तत्रस्थोऽपि परहितसुखप्रतिपादनव्यापारो बभूव।&lt;br&gt;&#xA;अभ्यासयोगाद्धि शुभाशुभानि कर्माणि सात्म्येन भवन्ति पुंसाम्।&lt;br&gt;&#xA;तथाविधान्येव यदप्रयत्नाज्जन्मान्तरे स्वप्न इवाचरन्ति॥१॥&lt;/p&gt;&#xA;&lt;p&gt;इष्टानामिव च स्वेषामपत्यानामुपरि निविष्टहार्दो महासत्त्वस्तेषां मीनानां दानप्रियवचनार्थचर्यादिक्रमैः परमनुग्रहं चकार।&lt;br&gt;&#xA;अन्योन्यहिंसाप्रणयं नियच्छन्परस्परप्रेम विवर्धयंश्च।&lt;br&gt;&#xA;योगादुपायज्ञतया च तेषां विस्मारयामास स मत्स्यवृत्तम्॥२॥&lt;/p&gt;&#xA;&lt;p&gt;तत्तेन सम्यक्परिपाल्यमानं वृद्धिं परां मीनकुलं जगाम।&lt;br&gt;&#xA;पुरं विनिर्मुक्तमिवोपसर्गैर्न्यायप्रवृत्तेन नराधिपेन॥३॥&lt;/p&gt;&#xA;&lt;p&gt;अथ कदाचित्सत्त्वानां भाग्यसम्पद्वैकल्यात्प्रमादाच्च वर्षाधिकृतानां देवपुत्राणां न सम्यग्देवो ववर्ष। अथासम्यग्वर्षिणि देवे तत्सरः फुल्लकदम्बकुसुमगौरेण नवसलिलेन न यथापुरमापुपूरे। क्रमेण चोपगते निदाघकालसमये पटुतरदीप्तिभिः खेदालसगतिभिरिव च दिनकरकिरणैस्तदभितप्तया च धरण्या ज्वालानुगतेनेव च ह्लादाभि लाषिणा मारुतेन तर्षवशादिव प्रत्यहमापीयमानं तत्सरः पल्वलीबभूव।&lt;br&gt;&#xA;निदाघकाले ज्वलितो विवस्वाञ्ज्वालाभिवर्षीव पटुश्च वायुः।&lt;br&gt;&#xA;ज्वरातुरेवाशिशिरा च भूमिस्तोयानि रोषादिव शोषयन्ति॥४॥&lt;/p&gt;</description>
    </item>
    <item>
      <title>१६ वर्तकापीतक-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/16_vartakApItaka-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/16_vartakApItaka-jAtakam/</guid>
      <description>&lt;p&gt;१६. वर्तकापीतक-जातकम्&#xA;सत्यपरिभावितां वाचमग्निरपि न प्रसहते लङ्घयितुमिति सत्यवचनेऽभियोगः करणीयः। तद्यथानुश्रूयते-&#xA;बोधिसत्त्वः  किलान्यतमस्मिन्नरण्यायतने वर्तकापोतको भवति स्म। स कतिपयरात्रोद्भिन्नाण्डकोशः प्रविरोक्ष्यमाणतरुणपक्षः परिदुर्बलत्वादलक्ष्यमाणाङ्गप्रत्यङ्गप्रदेशः स्वमातापितृप्रयत्नरचिते तृणगहनोपगूढे गुल्मलतासंनिश्रिते नीडे संबहुलैर्भ्रातृभिः सार्धं प्रतिवसति स्म। तदवस्थोऽपि चापरिलुप्तधर्मसंज्ञत्वान्मातापितृभ्यामुपहृतान्प्राणिनो नेच्छति स्माभ्यवहर्तुम्। यदेव त्वस्य तृणबीजन्यग्रोधफलाद्युपजह्रतुर्मातापितरौ तेनैव वर्तयामास। तस्य तया रूक्षाल्पाहारतया न कायः पुष्टिमुपययौ। नापि पक्षौ सम्यक्प्रविरुरोहतुः। इतरे तु वर्तकापोतका यथोपनीतमाहारमभ्यवहरन्तो बलवन्तः सञ्जातपक्षाश्च बभूवुः। धर्मता ह्येषा यदुत-&#xA;धर्माधर्मनिराशङ्कः सर्वाशी सुखमेधते।&lt;br&gt;&#xA;धर्म्यां तु वृत्तिमन्विच्छन्विचिताशीह दुःखितः॥१॥&lt;/p&gt;&#xA;&lt;p&gt;[अपि चोक्तं भगवता-सुजीवितमह्रीकेणेति गाथाद्वयम्।&lt;br&gt;&#xA;सुजीवितमह्रीकेण ध्वाङ्क्षेणाशुचिकर्मणा।&lt;br&gt;&#xA;प्रस्कन्दिना प्रगल्भेन सुसंक्लिष्टं तु जीवितम्॥२॥&lt;/p&gt;</description>
    </item>
    <item>
      <title>१७ कुम्भ-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/17_kumbha-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/17_kumbha-jAtakam/</guid>
      <description>&lt;p&gt;१७. कुम्भ-जातकम्&#xA;अनेकदोषोपसृष्टमतिकष्टं मद्यपानमिति साधवः परमप्यस्माद्वारयन्ति प्रागेवात्मानमिति। तद्यथानुश्रूयते-&#xA;बोधिसत्त्वः किल करुणातिशयपरिभावितमतिः परहितसुखोपपादनपरः पुण्यां प्रतिपदमुद्भावयन्दानदमसंयमादिभिः कदाचिच्छक्रा देवानामिन्द्रो बभूव। स प्रकर्षिणामपि दिव्यानां विषयसुखानां निकामलाभी सन्नपि करुणावशगत्वान्नैव लोकार्थचर्यासमुद्योगशिथिलं मनश्चकार।&lt;br&gt;&#xA;प्रायेण लक्ष्मीमदिरोपयोगाज्जागर्ति नैवात्महितेऽपि लोकः।&lt;br&gt;&#xA;सुरेन्द्रलक्ष्म्यापि तु निर्मदोऽसावभूत्परार्थेष्वपि जागरूकः॥१॥&lt;/p&gt;&#xA;&lt;p&gt;अनेकतीव्रव्यसनातुरेषु सत्त्वेषु बन्धुष्विव जातहार्दः।&lt;br&gt;&#xA;धैर्यात्स्वभावज्ञतयाश्रितश्च नासौ विसस्मार परार्थचर्याम्॥२॥&lt;/p&gt;&#xA;&lt;p&gt;अथ कदाचित्स महात्मा मनुष्यलोकमवलोकयन्ननुकम्पासमावर्जितेन मैत्रस्निग्धेन स्वभावमहता चक्षुषा ददर्श सर्वमित्रं नाम राजानमकल्याणमित्रसंपर्कदोषात् सपौरजानपदं मद्यपानप्रसङ्गाभिमुखम्। तत्र चास्यादोषदर्शितामवेक्ष्य महादोषतां च मद्यपानस्य स महात्मा महत्या करुणया समापीड्यमानहृदयश्चिन्तामापेदे। कष्टा बतेयमापदापतिता लोकस्य।&lt;br&gt;&#xA;प्रमुखस्वादु पानं हि दोषदर्शनविक्लवान्।&lt;br&gt;&#xA;श्रेयसोऽपहरत्येव रमणीयमिवापथम्॥३॥&lt;/p&gt;</description>
    </item>
    <item>
      <title>१८ अपुत्र-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/18_aputra-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/18_aputra-jAtakam/</guid>
      <description>&lt;p&gt;१८. अपुत्र-जातकम्&#xA;शीलप्रशमप्रतिपक्षसंबाधं गार्हस्थ्यमित्येवमात्मकामा न रोचयन्ते। तद्यथानुश्रूयते-&#xA;बोधिसत्त्वः किल कस्मिंश्चिदिभ्यकुले श्लाघनीयवृत्तचारित्रसंपन्ने प्रार्थनीयसंबन्धे कुलोद्भवानां निपानभूते श्रमणब्राह्मणानां कोशकोष्ठागारनिर्विशेषे मित्रस्वजनानामभिगमनीये कृपणवनीपकानामुपजीव्ये शिल्पिजनस्यास्पदभूते लक्ष्म्या दत्तानुग्रहसत्कारे राज्ञो लोकाभिसंमते जन्म प्रतिलेभे। स कालानामत्ययेनाभिवृद्धः कृतश्रमो लोकाभिमतेषु विद्यास्थानेष्वपरोक्षबुद्धिर्विविधविकल्पाश्रयासु कलासु जननयनकान्तेन च वपुषा धर्माविरोधिन्या च लोकज्ञतया स्वजन इव लोकस्य हृदयेषु पर्यवर्तत।&lt;br&gt;&#xA;न हि स्वजन इत्येव स्वजनो बहु मन्यते।&lt;br&gt;&#xA;जनो वा जन इत्येव स्वजनाद् दृश्यतेऽन्यथा॥१॥&lt;/p&gt;&#xA;&lt;p&gt;गुणदोषाभिमर्शात्तु बहुमानावमानयोः।&lt;br&gt;&#xA;व्रजत्यास्पदतां लोकः स्वजनस्य जनस्य वा॥२॥&lt;/p&gt;&#xA;&lt;p&gt;कृतप्रव्रज्यापरिचयत्वात्तु तस्य महासत्त्वस्य&#xA;पर्येष्टिदुःखानुगतां विदित्वा गृहस्थतां धर्मविरोधिनीं च।&lt;br&gt;&#xA;सुखोदयत्वं च तपोवनानां न गेहसौख्येषु मनः ससञ्जे॥३॥&lt;/p&gt;</description>
    </item>
    <item>
      <title>१९ बिस-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/19_bisa-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/19_bisa-jAtakam/</guid>
      <description>&lt;p&gt;१९. बिस-जातकम्&#xA;प्रविवेकसुखरसज्ञानां विडम्बनेव विहिंसेव च कामाः प्रतिकूला भवन्ति। तद्यथानुश्रूयते-&#xA;बोधिसत्त्वः किल कस्मिंश्चिन्महति गुणप्रकाशयशसि वाच्यदोषविरहिते ब्राह्मणकुले जन्मपरिग्रहं चकार। तस्य यत्र कनीयांसः षडपरे भ्रातरस्तदनुरूपगुणाः स्नेहबहुमानगुणान्नित्यानुगुणा बभूवुः, सप्तमी च भगिनी। स कृतश्रमः साङ्गेषु सोपवेदेषु वेदेषु समधिगतविद्यायशाः संमतो जगति दैवतवन्मातापितरौ परया भक्त्या परिचरन्नाचार्य इव पितेव तान्भ्रातॄन्विद्यासु विनयन्नयविनयकुशलो गृहमावसति स्म। स कालक्रमान्मातापित्रोः कालक्रियया संविग्नहृदयः कृत्वा तयोः प्रेतकृत्यानि व्यतीतेषु शोकमयेष्विव केषुचिदेव दिवसेषु तान्भ्रातॄन् संनिपात्योवाच-&#xA;एष लोकस्य नियतः शोकातिविरसः क्रमः।&lt;br&gt;&#xA;सह स्थित्वापि सुचिरं मृत्युना यद्वियोज्यते॥१॥&lt;/p&gt;&#xA;&lt;p&gt;तत्प्रव्रजितुमिच्छामि श्रेयःश्लाध्येन वर्त्मना।&lt;br&gt;&#xA;पुरा मृत्युरिपुर्हन्ति गृहसंरक्तमेव माम्॥२॥&lt;/p&gt;</description>
    </item>
    <item>
      <title>२० श्रेष्ठि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/20_shreShThi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/20_shreShThi-jAtakam/</guid>
      <description>&lt;p&gt;२०. श्रेष्ठि-जातकम्&#xA;अभूतगुणसंभावना प्रतोदसंचोदनेव भवति साधूनामिति गुणसंपादने प्रयतितव्यम्। तद्यथानुश्रूयते-&#xA;बोधिसत्त्वः किल श्रुतकुलविनयमहानक्षुद्रनिपुणमतिरविषमव्यवहाररतिरनेकशास्त्राभ्यासादालक्षितवचनसौष्ठबः करुणानुवृत्त्या समन्ततो विस्यन्दमानधनसमृद्धिर्महाप्रदानैर्महाधनत्वाद् गृहपतिरत्नसंमतोऽन्यतमस्य राज्ञः श्रेष्ठी बभूव।&lt;br&gt;&#xA;स प्रकृत्यैव धर्मात्मा श्रुतादिगुणभूषणः।&lt;br&gt;&#xA;अभूत्प्रायेण लोकस्य बहुमानैकभाजनम्॥१॥&lt;/p&gt;&#xA;&lt;p&gt;अथ कदाचित्तस्मिन्महासत्त्वे राजकुलमभिगते केनचिदेव करणीयेन तस्य श्वश्रूर्दुहितरमवलोकयितुं तद्गृहमभिजगाम। कृताभ्यागमनसत्कारा च संकथाप्रस्तावागतं स्वां दुहितरं बोधिसत्त्वभार्यां रहसि कुशलपरिप्रश्नपूर्वकं पर्यपृच्छत्कच्चित्त्वां तात भर्ता नावमन्यते। कच्चिद्वा वेत्ति परिचर्यागुणम्। न वा दुःखशीलतया प्रबाधत इति। सा व्रीडावनतवदना लज्जाऽप्रगल्भं शनकैरुवाच-यादृशोऽयं शीलगुणसमुदाचारेण, प्रव्रजितोऽपि दुर्लभः क इदानीं तादृशः। अथ सा तस्या माता जरोपहतश्रुतिस्मृतित्वाल्लज्जासंकुचिताक्षरं तनयया तद्वचनमभिधीयमानं न सम्यगुपधारयामात। प्रव्रजितसंकीर्तनात्तु प्रव्रजितो मे जामातेति निश्चयमुपजगाम। सा सस्वरमभिरुदिता स्वां दुहितरमनुशोचन्ती दुःखावेगवशात्परिदेवनपरा बभूव। कीदृशस्तस्य शीलगुणसमुदाचारो य एवमनुरक्तं स्वं जनमपहाय प्रव्रजितः ? किं वा तस्य प्रव्रज्यया ?&#xA;तरुणस्य वपुष्मतः सतः सुकुमारस्य सुखोचितात्मनः।&lt;br&gt;&#xA;क्षितिपाभिमतस्य तस्य वै वनवासे प्रणता मतिः कथम्॥२॥&lt;/p&gt;</description>
    </item>
    <item>
      <title>२१ चुड्डबोधि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/21_chuDDabodhi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/21_chuDDabodhi-jAtakam/</guid>
      <description>&lt;p&gt;२१. चुड्डबोधि-जातकम्&#xA;क्रोधविनयाच्छत्रूनुपशमयति, वर्धयत्येव त्वन्यथा। तद्यथानुश्रूयते-&#xA;बोधिसत्त्वः किल महासत्त्वः कस्मिंश्चिन्महति ब्राह्मणकुले गुणाभ्यासमाहात्म्यादतिवृद्धयशसि प्रतिनियतसमृद्धिगुणे राजसत्कृते दैवतसंमते लोकस्य जन्म प्रतिलेमे। कालानामत्ययेनाभिवृद्धः कृतसंस्कारकर्मा श्रुतगुणाभ्यासादचिरेणैव विद्वत्सदस्सु प्रकाशनामा बभूव।&lt;br&gt;&#xA;कीतिर्विद्वत्सदस्स्वेव विदुषां प्रविजृम्भते।&lt;br&gt;&#xA;रत्नज्ञेष्विव रत्नानां शूराणां समरेष्विव॥१॥&lt;/p&gt;&#xA;&lt;p&gt;अथ स महात्मा प्रव्रज्याकृतपरिचयत्वात्पूर्वजन्मसु स्वभ्यस्तधर्मसंज्ञत्वात्प्रज्ञावदातमतित्वच्च न गेहे रतिमुपलेभे। स कामान् विग्रहविवादमदवैरस्यप्राचुर्याद्राजचौरोदकदहनविप्रियदायादसाधारणत्वादतृप्तिजनकत्वादनेकदोषायतनत्वाच्च सविषमिवान्नमात्मकामः परित्यज्य संहृतकेशश्मश्रुशोभः काषायविवर्णवासाः परित्यक्तगृहवेषविभ्रमः प्रव्रज्याविनयनियमश्रियमशिश्रियम्। तदनुरागवशगा चास्य पत्नी केशानवतार्याहार्यविभूषणोद्वहननिर्व्यापारशरीरा स्वरूपगुणशोभाविभूषिता काषायवस्त्रसंवीततनुरनुप्रवव्राज। अथ बोधिसत्त्वस्तपोवनानुगमनव्यवसायमस्य विद्त्वा तपोवनाध्यासनायोग्यतां च स्त्रीसौकुमार्यस्यावोचदेनां-भद्रे दर्शितस्त्वयायमस्मदनुरागस्वभावः। तदलमस्मदनुगमनं प्रत्यनेन व्यवसायेन ते। यत्रैव त्वन्याः प्रव्रजिताः प्रतिवसन्ति तत्र भवत्यास्ताभिरेव सार्ध प्रतिरूपं वस्तुं स्यात्। दुरभिसंभवानि ह्यरण्यायतनानि। पश्य-&#xA;शमशानशून्यालयपर्वतेषु वनेषु च व्यालमृगाकुलेषु।&lt;br&gt;&#xA;निकेतहीना यतयो वसन्ति यत्रैव चास्तं रविरभ्युपैति॥२॥&lt;/p&gt;</description>
    </item>
    <item>
      <title>२२  हंस-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/22_haMsa-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/22_haMsa-jAtakam/</guid>
      <description>&lt;p&gt;२२.  हंस-जातकम्&#xA;विनिपातगतानामपि सतां वृत्तं नालमनुगन्तुमसत्पुरुषाः, प्रागेव सुगतिस्थानाम्। तद्यथानुश्रूयते-&#xA;बोधिसत्त्वः किल मानसे महासरसि नैकशतसहस्रसंख्यस्य महतो हंसयूयस्याधिपतिर्धृतराष्ट्रो नाम हंसराजो बभूव। तस्य नयानयपरिज्ञाननिपुणमतिर्विप्रकृष्टगोचरस्मृतिप्रभावः श्लाघनीयकुलतिलकभूतो दाक्ष्यदाक्षिण्यविनयभूषणः स्थिरशुचिशीलवृत्तचारित्रशूरः खेदसहिष्णुरप्रमादी समरवीवधविशारदः स्वाम्यनुरागसुमुखः सुमुखो नाम सेनापतिर्बभूव[आर्यानन्दस्थविरस्तेन समयेन]। तौ परस्परप्रेमगुणाश्रयाज्ज्वलिततरप्रभावावार्यशिष्यमुख्याविव परिशेषं शिष्यगणं पितृज्येष्ठपुत्राविव च श्रेष्ठशेषं पुत्रगणं तद्धंसयूथमुभयलोकहितोदयेष्वर्थेषु सम्यग्निवेशयमानौ तत्प्रत्यक्षिणां देवनागयक्षविद्याधरतपस्विनां परं विस्मयमुपजह्रतुः।&lt;br&gt;&#xA;तावासतुर्हंसगणस्य तस्य श्रेयःशरीरोद्वहनैककार्यौ।&lt;br&gt;&#xA;नभोगतस्येव विहंगमस्य पक्षौ शरीरोद्वहनैककार्यौ॥१॥&lt;/p&gt;&#xA;&lt;p&gt;एवं ताभ्यां तदनुगृह्यमाणं हंसयूथं जगदिवं धर्मार्थविस्तराभ्यां परां वृद्धिमवाप। तेन च तत्सरः परां शोभां बभार।&lt;br&gt;&#xA;कलनूपुरनादेन हंसयूथेन तेन तत्।&lt;br&gt;&#xA;पुण्डरीकवनेनेव रेजे संचारीणा सरः॥२॥&lt;/p&gt;</description>
    </item>
    <item>
      <title>२३ महाबोधि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/23_mahAbodhi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/23_mahAbodhi-jAtakam/</guid>
      <description>&lt;p&gt;२३. महाबोधि-जातकम्&#xA;असत्कृतानामपि सत्पुरुषाणां पूर्वोपकारिष्वनुकम्पा न शिथिलीभवति कृतज्ञत्वात् क्षमासात्म्याच्च। तद्यथानुश्रूयते-&#xA;बोधिसत्त्वभूतः किलायं भगवान् महाबोधिर्नाम परिव्राजको बभूव। स गृहस्थभाव एव परिविदितक्रमव्यायामो लोकाभिमतानां विद्यास्थानानां कृतज्ञानकौतूहलश्चित्रासु च कलासु प्रव्रज्याश्रयाल्लोकहितोद्योगाच्च विशेषवत्तरं धर्मशास्त्रेष्ववहितमतिस्तेष्वाचार्यकं पदमवाप। स कृतपुण्यत्वाज्ज्ञानमाहात्म्याल्लोकज्ञतया प्रतिपत्तिगुणसौष्ठवाच्च यत्र यत्र गच्छति स्म तत्र तत्रैव विदुषां विद्वत्प्रियाणां च राज्ञां ब्राह्मणगृहपतीनामन्यतीर्थिकानां च प्रव्रजितानामभिगमनीयो भावनीयश्च बभूव।&lt;br&gt;&#xA;गुणा हि पुण्याश्रयलब्धदीप्तयो गताः प्रियत्वं प्रतिपत्तिशोभया।&lt;br&gt;&#xA;अपि द्विषद्भ्यः स्वयशोनुरक्षया भवन्ति सत्कारविशेषभागिनः॥१॥&lt;/p&gt;&#xA;&lt;p&gt;अथ स महात्मा लोकानुग्रहार्थमनुविचरन् ग्रामनगरनिगमजनपदराष्ट्रराजधाणीरन्यतमस्य राज्ञो विषायान्तरमुपजागाम। श्रुतगुनविस्तरप्रभवस्तु स राजा तस्यागमनं दूरत एवोपलभ्य प्रीतमना रमणीये स्वस्मिन्नुद्यानवनप्रदेशे तस्यावसथं कारयामास। अभ्युद्गमनादिसत्कारपुरःसरं चैनं प्रवेश्य स्वविषयं शिष्य इवाचार्यं परिचरणपर्युपासनविधिना संमानयामास।&lt;br&gt;&#xA;विभूतिगुणसंपन्नमुपेतः प्रणयाद् गृहम्।&lt;br&gt;&#xA;गुनप्रियस्य गुनवानुत्सवातिशयोऽतिथिः॥२॥&lt;/p&gt;</description>
    </item>
    <item>
      <title>२४ महाकपि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/24_mahAkapi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/24_mahAkapi-jAtakam/</guid>
      <description>&lt;p&gt;२४. महाकपि-जातकम्&#xA;नात्मदुःखेन तथा सन्तः संतप्यन्ते यथापकारिणां कुशलपक्षहान्या। तद्यथानुश्रूयते-&#xA;बोधिसत्त्वः किल श्रीमति हिमवत्पार्श्वे विविधधातुरुचिरचित्राङ्गरागे नीलकौशेयप्रावारकृतोत्तरासङ्ग इव वनगहनलक्ष्म्या प्रयत्नरचितैरिवानेकवर्णसंस्थानविकल्पैर्वैषम्यभक्तिचित्रैर्विभूषिततटान्तदेशे प्रविसृतनैकप्रस्रवणजले गम्भीरकन्दरान्तरप्रपातसंकुले पटुतरमधुकरनिनादे मनोज्ञमारुतोपवीज्यमानविचित्रपुष्पफलपादपे विद्याधराक्रीडभुते महाकायः कपिरेकचरो बभुव। तदवस्थमपि चैनमपरिलुप्तधर्मसंज्ञं कृतज्ञमक्षुद्रस्वभावं धृत्या महत्या समन्वितमनुरागवशादिव करुणा नैव मुमोच।&lt;br&gt;&#xA;सकानना साद्रिवरा ससागरा गता विनाशं शतशो वसुंधरा।&lt;br&gt;&#xA;युगान्तकाले सलिलानलानिलैर्न बोधिसत्त्वस्य महाकृपालुता॥१॥&lt;/p&gt;&#xA;&lt;p&gt;अथ स महात्मा तापस इव वनरुपर्णफलमात्रवृत्तिरनुकम्पमानस्तेन तेन विधिना गोचरपतितान् प्राणिनस्तमरण्यप्रदेशमध्यवसति स्म।&lt;br&gt;&#xA;अथान्यतमः पुरुषो गां प्रनष्टामन्वेषितुं कृतोद्योगः समन्ततोऽनुविचरन् मार्गाप्रनष्टो दिग्भागसंमूढमतिः परिभ्रमंस्तं देशमुपजगाम। स क्षुत्पिपासाधर्मश्रमपरिम्लानतनुर्दौर्मनस्यवह्निना चान्तःप्रदीप्यमानो विषादातिभारादिवान्यतमस्मिन् वृक्षमूले निषण्णो ददर्श परिपाकवशाद्विच्युतानि परिपिञ्जराणि कतिचित्तिन्दुकीफलानि। स तान्यास्वाद्य क्षुत्परिक्षामतया परमस्वादूनि मन्यमानस्तत्प्रभवान्वेषणं प्रत्यभिवृद्धोत्साहः समन्ततोऽनुविलोकयन् ददर्श प्रपाततटान्तविरूढं परिपक्कफलानमितपिञ्जराग्रशाखं तिन्दुकीवृक्षम्। स तत्फलतृष्णयाकृष्यमाणस्तं गिरितटमधिरुह्य तस्य तिन्दुकीवृक्षस्य फलिनिं शाखां प्रपाताभिनतामध्यारुरोह फललोभेन चास्याः प्रान्तमुपजगाम।&lt;br&gt;&#xA;शाखाथ सा तस्य महीरुहस्य भारातियोगान्नमिता कृशत्वात्।&lt;br&gt;&#xA;परश्वधेनेव निकृत्तमूला सशब्दभङ्गं सहसा पपात॥२॥&lt;/p&gt;</description>
    </item>
    <item>
      <title>२५ शरभ-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/25_sharabha-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/25_sharabha-jAtakam/</guid>
      <description>&lt;p&gt;२५. शरभ-जातकम्&#xA;जिघांसुमप्यापद्गतमनुकम्पन्त एव महाकारूणिका नोपेक्षन्ते। तद्यथानुश्रूयते-&#xA;बोधिसत्त्वः किलान्यतमस्मिन्नरण्यवनप्रदेशे निर्मानुषसंपातनीरवे विविधमृगकुलाधिवासे तृणगहननिमग्नमूलवृक्षक्षुपबहुले पथिकयानवाहनचरणैरविन्यस्तमार्गसिमान्तलेखे सलिलमार्गवल्मीकश्वभ्रविषमभूभागे बलजववर्णसत्त्वसंपन्नः संहननवत्कायोपपन्नः शरभो मृगो बभूव। स कारुण्याभ्यासादनभिद्रुग्धचित्तः सत्त्वेषु तृणपर्णसलिलमात्रवृत्तिः संतोषगुणादरण्यवासनिरतमतिः प्रविवेककाम इव योगी तमरण्यप्रदेशमभ्यलंचकार।&lt;br&gt;&#xA;मृगाकृतिर्मानुषधीरचेतास्तपस्विवत्प्राणिषु सानुकम्पः।&lt;br&gt;&#xA;चचार तस्मिन् स वने विविक्ते योगीव संतुष्टमतिस्तृणाग्रैः॥१॥&lt;/p&gt;&#xA;&lt;p&gt;अथ कदाचिदन्यतमो राजा तस्य विषयस्याधिपतिस्तुरगवराधिरूढः सज्यचापबाणव्यग्रपाणिर्मृगेष्वस्त्रकौशलमात्मनो जिज्ञासमानः संरागवशाज्जवेन मृगाननुपतन्नुत्तमजवेन वाजिना दूरादपसृतहस्त्यश्वरथपदातिकायस्तं प्रदेशमुपजगाम। दूरदेव चालोक्य तं महासत्त्वं हन्तुमुत्पतितनिश्चयः समुत्कृष्टनिशितसायको यतः स महात्मा तेन तुरगवरं संचोदयामास। अथ बोधिसत्त्वः समालोक्यैव तुरगवरगतं सायुधमभिपतन्तं तं राजानं शक्तिमानपि प्रत्यवस्थातुं निवृत्तसाहससंरम्भत्वात्परेण जवातिशयेन समुत्पपात। सोऽनुगम्यमानस्तेन तुरंगमेणानुमार्गागतं महच्छ्वभ्रं गोष्पदमिव जवेन लङ्घयित्वा प्रदुद्राव। अथ तुरगवरस्तेनैव मार्गेण तं शरभमनुपतन्नुत्तमेन जवप्रमाणेन तच्छ्वभ्रमासाद्य लङ्गयितुमनध्यवसितमतिः सहसा व्यतिष्ठत।&lt;br&gt;&#xA;अथाश्वपृष्ठादुद्गीर्णः सायुधः स महीपतिः।&lt;br&gt;&#xA;पपात महति स्वभ्रे दैत्ययोध इवोदधौ॥२॥&lt;/p&gt;</description>
    </item>
    <item>
      <title>२६ रुरु-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/26_ruru-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/26_ruru-jAtakam/</guid>
      <description>&lt;p&gt;२६. रुरु-जातकम्&#xA;परदुःखमेव दुःखं साघूनाम्। तद्धि न सहन्ते नात्मदुःखम्। तद्यथानुश्रूयते-&#xA;बोधिसत्त्वः किल सालबकुलपियालहिन्तालतमालनक्तमालविदुलनिचुलक्षिपबहुले शिंशपातिनिशशमीपलाशशाककुशवंशशरवणगहने कदम्बसर्जार्जुनधवखदिरकुटजनिचिते विविधवल्लीप्रतानावगुण्ठितबहुतरुविटपे रुरुपृषतसृमरचमरगजगवय महिषहरिणन्यङ्कुवराहद्वीपितरक्षुव्याघ्रवृकसिंहर्क्षादिमृगविचरिते मनुष्यसंपातविरहिते महत्यरण्यवनप्रदेशे तत्पकाञ्चनोज्ज्वलवर्णः सुकुमाररोमा नानाविधपद्मरागेन्द्रनीलमरकतवैडूर्यरुचिरवर्णबिन्दुविद्योतितविचित्रगात्रः स्निग्धाभिनीलविमलविपुलनयनो मनीमयैरिवापरुषप्रभैर्विषाणक्षुरप्रदेशैः परमदर्शनीयरूपो रत्नाकर इव पादचारी रुरुमृगो बभूव। स जानानः स्वस्य वपुषोऽतिलोभनीयतां तनुकारुण्यतां च जनस्य निर्जनसंपातेषु वनगहनेष्वभिरेमे, पटुविज्ञानत्वाच्च तत्र तत्र व्याधजनविरचितानि यन्त्रकूटवागुरापाशावपातलेपकाष्ठनिवापभोजनानि सम्यक् परिहरन्ननुगामिनं च मृगसार्थमवबोधयन्नाचार्य इव पितेव च मृगाणामाधिपत्यं चकार।&lt;br&gt;&#xA;रूपविज्ञानसंपत्तिः क्रियासौष्ठवसंस्कृता।&lt;br&gt;&#xA;स्वहितान्वेषिणि जने कुत्र नाम न पूज्यते॥१॥&lt;/p&gt;&#xA;&lt;p&gt;अथ स कदाचिन्महात्मा तस्मिन् वनगहने वासोपगतस्तत्समीपवाहिन्या नवाम्बुपुर्णया महवेगया नद्या ह्रियमाणस्य पुरुषस्याक्रन्दितशब्दं शुश्राव।&lt;br&gt;&#xA;ह्रियमाणमनाथमप्लवं सरितोदीर्णजलौघवेगया।&lt;br&gt;&#xA;अभिधावत दीनवत्सलाः कृपणं तारयितुं जवेन माम्॥२॥&lt;/p&gt;</description>
    </item>
    <item>
      <title>२७ महाकपि-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/27_mahAkapi-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/27_mahAkapi-jAtakam/</guid>
      <description>&lt;p&gt;२७. महाकपि-जातकम्&#xA;द्विषतामपि मानसान्यावर्जयन्ति सद्‍वृत्तानुवर्तिनः। तद्यथानुश्रूयते-&#xA;बोधिसत्त्वः किल श्रीमति हिमवत्कुक्षौ विविधरसविर्यविपाकगुणैर्बहुभिरोषधिविशेषैः परिगृहीतभूमिभागे नाणाविधपुष्पफलपल्लवपत्रविटपरपरचनैर्महीरुहशतैराकीर्णे स्फटिकदलामलसलिलप्रस्रवणे विविधपक्षिगणनादनादिते वानरयूथाधिपतिर्बभूव। तदवस्थमपि चैनं त्यागकारुण्याभ्यासात्प्रतिपक्षसेवाविरोधितानीवेर्ष्यामात्सर्यक्रौर्याणि नोपजग्मुः। स तत्र महान्तं न्यग्रोधपादपं पर्वतशिखरमिव व्योमोल्लिखन्तमधिपतिमिव तस्य वनस्य मेघसंघातमिव प्रत्यन्धकारविटपमाकीर्णपर्णतया तालफलाधिकतरप्रमाणैः परमस्वादुभिर्मनोज्ञवर्णगन्धैः फलविशेषैरानम्यमानशाखं निश्रित्य विजहार।&lt;br&gt;&#xA;तिर्यग्गतानामपि भाग्यशेषं सतां भवत्येव सुखाश्रयाय।&lt;br&gt;&#xA;कर्तव्यसंबन्धि सुहृज्जनानां विदेशगानामिव वित्तशेषम्॥१॥&lt;/p&gt;&#xA;&lt;p&gt;तस्य तु वनस्पतेरेका शाखा तत्समीपगां निम्नगामभि प्रणताभवत्। अथ बोधिसत्त्वो दीर्घदर्शित्वात्तद्वानरयूथं समनुशशास - अस्यां न्योग्रोधशाखायामफलायामकृतायां न वः केन चिदन्यतः फलमुपभोक्तव्यमिति।&lt;br&gt;&#xA;अथ कदाचित्तस्यां शाखायां पिपीलिकाभिः पर्णपुटावच्छादितं तरुणत्वान्नातिमहदेकं फलं न ते वानरा ददृशुः। तत्क्रमेणाभिवर्धमानं वर्णगन्धरसमार्दवोपपन्नं परिपाकवशाच्छिथिलबन्धनं तस्यां नद्यां निपपात। अनुपूर्वेण वाह्यमान नदीस्त्रोतसाऽन्यतमस्य राज्ञः सान्तःपुरस्य तस्यां नद्यां सलिलक्रीडामनुभवतो जालकरण्डकपार्श्वे व्यासज्यत।&lt;br&gt;&#xA;तत्स्नानमाल्यासववासगन्ध संश्लेषसंपिण्डितमङ्गनानाम्।&lt;br&gt;&#xA;विसर्पिणा स्वेन तिरश्चकार घ्राणाभिरामेण गुणोदयेन॥२॥&lt;/p&gt;</description>
    </item>
    <item>
      <title>२८ क्षान्ति-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/28_xAnti-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/28_xAnti-jAtakam/</guid>
      <description>&lt;p&gt;२८. क्षान्ति-जातकम्&#xA;सात्मीभूतक्षमाणां प्रतिसंख्यानमहतां नाविषह्यं नाम किंचिदस्ति। तद्यथानुश्रूयते-&#xA;बोधिसत्त्वः किलानेकदोषव्यसनोपसृष्टमर्थकामप्रधानत्वादनौपशमिकं रागद्वेषमोहामर्षसंरम्भमदमानमात्सर्यादिदोषरजसामापातं पातनं ह्रीधर्मपरिग्रहस्यायतन लोभासद्ग्राहस्य कुकार्यसंबाधत्वात्कृशवकाशं धर्मस्यावेत्य गृहवासं परिग्रहविषयपरिवर्जनाच्च तद्दोषविवेकसुखां प्रव्रज्यामनुपश्यन् शीलश्रुतप्रशमविनयनियमानसस्तापसो बभूव। तमस्खलितसमादानं क्षान्तिवर्णवादिनं तदनुरूपधर्माख्यानक्रमं व्यतीत्य स्वे नामगोत्रे क्षान्तिवादिनमित्येव लोकः स्वबुद्धिपूर्वकं संजज्ञे।&lt;br&gt;&#xA;एश्वर्यविद्यातपसां समृद्धिर्लब्धप्रयामश्च कलासु सङ्गः।&lt;br&gt;&#xA;शरीरवाक्चेष्टितविक्रियाश्च नामापरं संजनयन्ति पुंसाम्॥१॥&lt;/p&gt;&#xA;&lt;p&gt;जानन् स तु क्षान्तिगुणप्रभावं तेनात्मवल्लोकमलंकरिष्यन्।&lt;br&gt;&#xA;चकार यत्क्षान्तिकथाः प्रसक्तं तत्क्षान्तिवादीति ततो विजज्ञे॥२॥&lt;/p&gt;&#xA;&lt;p&gt;स्वभावभूता महती क्षमा च परापकारेष्वविकारधीरा।&lt;br&gt;&#xA;तदर्थयुक्ताश्च कथाविशेषाः कीर्त्या मुनिं तं प्रथयांबभूवुः॥३॥&lt;/p&gt;&#xA;&lt;p&gt;अथ स महात्मा प्रविविक्तरमणीयं समर्तुसुलभपुष्पफलं  पद्मोत्पलालंकृतविमलसलिलाशयमुद्यानरम्यशोभं वनप्रदेशमध्यासनात्तपोवनमङ्गल्यतामानिनाय।&lt;br&gt;&#xA;निवसन्ति हि यत्रैव सन्तः सद्गुणभूषणाः।&lt;br&gt;&#xA;तन्मङ्गल्यं मनोज्ञं च तत्तीर्थं तत्तपोवनम्॥४॥&lt;/p&gt;</description>
    </item>
    <item>
      <title>२९ ब्रह्म-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/29_brahma-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/29_brahma-jAtakam/</guid>
      <description>&lt;p&gt;२९. ब्रह्म-जातकम्&#xA;मिथ्यादृष्टिपरमाण्यवद्यानीति विशेसानुकम्प्याः सतां दृष्टिव्यसनगताः। तद्यथानुश्रूयते-&#xA;बोधिसत्त्वः किलायं भगवान् ध्यानाभ्यासोपचितस्य कुशलस्य कर्मणो विपाकप्रभावाद् ब्रह्मलोके जन्म प्रतिलेभे। तस्य तन्महदपि ध्यानविशेषाधिगतं ब्राह्मं सुखं पूर्वजन्मसु कारुण्यपरिचयान्नैव परहितकरणव्यापारनिरुत्सुकं मनश्चकार।&lt;br&gt;&#xA;विषयसुखेनापि परां प्रमादवक्तव्यतां व्रजति लोकः।&lt;br&gt;&#xA;ध्यानसुखैरपि तु सतां न तिरस्क्रियते परहितेच्छा॥१॥&lt;/p&gt;&#xA;&lt;p&gt;अथ कदाचित्स महात्मा करुणाश्रयभूतं विविधदूःखव्यसनशतोपसृष्टमुत्क्लिष्टव्यापादविहिंसाकामधातुं कामधातुं व्यलोकयन् ददर्श विदेहराजमङ्गदिन्नं नाम कुमित्रसंपर्कदोषादसन्मनस्कारपरिचयाच्च मिथ्यादृष्टिगहने परिभ्रमन्तम्। नास्ति परलोकः, कुतः शुभशुभानां कर्मणां विपाक इत्येवं स निश्चयमुपेत्य प्रशान्तधर्मक्रियौत्सुक्यः प्रदानशीलादिसुकृतप्रतिपत्तिविमुखः संरूढपरिभवबुद्धिर्धार्मिकेष्वश्रद्धारूक्षमतिर्धर्मशास्त्रेषु परिहासचित्तः पर्लोककथासु शिथिलविनयोपचारगौरवबहुमानः श्रमणब्राह्मणेषु कामसुखपरायणो बभूव।&lt;br&gt;&#xA;शुभाशुभं कर्म सुखासुखोदयं ध्रुवं परत्रेति विरूढनिश्चयः।&lt;br&gt;&#xA;अपास्य पाप यतते शुभाश्रयो यथेष्टमश्रद्धतया तु गम्यते॥२॥&lt;/p&gt;</description>
    </item>
    <item>
      <title>३० हस्ति-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/30_hasti-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/30_hasti-jAtakam/</guid>
      <description>&lt;p&gt;३०. हस्ति-जातकम्&#xA;परहितोदर्कं दुःखमपि साधवो लाभमिव बहु मन्यन्ते। तद्यथानुश्रूयते-&#xA;बोधिसत्त्वः किल अन्यतमस्मिन् नागवने पुष्पफलपल्लवालक्षितशिखरैरलंकृत इव तत्र तरुवरतरुणैर्विविधवीरुत्तरुतृणपिहितभूमिभागे वनरामणीयकनिबद्धहृदयैरनुत्कण्ठितमध्यास्यमान इव पर्वतस्थलैराश्रयभूते वनचराणां गम्भीरविपुलसलिलाशयसनाथे महता निर्वृक्षक्षुपसलिलेन कान्तारेण समन्ततस्तिरस्कृतजनान्ते महाकाय एकचरो हस्ती बभूव।&lt;br&gt;&#xA;स तत्र तरुपर्णेन बिसेन सलिलेन च।&lt;br&gt;&#xA;अभिरेमे तपस्वीव संतोषेण शमेन च॥१॥&lt;/p&gt;&#xA;&lt;p&gt;अथ कदाचित्स महासत्त्वस्तस्य वनस्य पर्यन्ते विचरन् यतस्तत्कान्तारं ततो जनशब्दमुपशुश्राव। तस्य चिन्ता प्रादुरभूत्-किं नु खल्विदम्? न तावदनेन प्रदेशेन कश्चिद्देशान्तरगामी मार्गोऽस्ति। एवं महत्कान्तारं च व्यतीत्य मृगयापि न युज्यते प्रागेव महासमारम्भपरिखेदमस्मत्सयूथ्यग्रहणम्।&lt;br&gt;&#xA;व्यक्तं त्वेते परिभ्रष्टा मार्गाद्वा मूढदैशिका।&lt;br&gt;&#xA;निर्वासिता वा क्रुद्धेन राज्ञा स्वेनानयेन वा॥२॥&lt;/p&gt;</description>
    </item>
    <item>
      <title>३१ सुतसोम-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/31_sutasoma-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/31_sutasoma-jAtakam/</guid>
      <description>&lt;p&gt;३१. सुतसोम-जातकम्&#xA;श्रेयः समाधत्ते यथातथाप्युपनतः सत्संगम इति सज्जनापाश्रयेण श्रेयोऽर्थिना भवितव्यम्। तद्यथानुश्रूयते-&#xA;बोधिसत्त्वभूतः किलायं भगवान् यशःप्रकाशवंशे गुणपरिग्रहप्रसङ्गात्सात्मीभूतप्रजानुरागे प्रतापानतदृप्तसामन्ते श्रीमति कौरव्यराजकुले जन्म प्रतिलेभे तस्य। गुणशतकिरणमालिनः सोमप्रियदर्शनस्य सुतस्य सुतसोम इत्येवं पिता नाम चक्रे। स शुक्लपक्षचन्द्रमा इव प्रतिदिनमभिवर्धमानकान्तिलावण्यः कालक्रमादवाप्य साङ्गेषु सोपवेदेषु च वेदेषु वैचक्षण्यं दृष्टक्रमः सोत्तरकलानां कलानां लोक्यानां लोकप्रेमबहुमाननिकेतभूतः सम्यगभ्युपपत्तिसौमुख्यादभिवर्धमानादरात्परिपालननियमाच्च बन्धुरिव गुणानां बभूव।&lt;br&gt;&#xA;शीलश्रुतत्यागदयादमानां तेजःक्षमाधीधृतिसंनतीनाम्।&lt;br&gt;&#xA;अनुन्नतिह्रीमतिकान्तिकीर्तिदाक्षिण्यमेधाबलशुक्लतानाम्॥१॥&lt;/p&gt;&#xA;&lt;p&gt;तेषां च तेषां स गुणोदयानामलंकृतानामिव यौवनेन।&lt;br&gt;&#xA;विशुद्धतौदार्यमनोहराणां चन्द्रः कलानामिव संश्रयोऽभूत्॥२॥&lt;/p&gt;&#xA;&lt;p&gt;अतश्चैनं स राजा लोकपरिपालनसामर्थ्यादक्षुद्रभद्रप्रकृतित्वाच्च यौवराज्यविभूत्या संयोजयामास।&lt;br&gt;&#xA;विद्वत्तया त्वासुरतीव तस्य प्रियाणि धर्म्याणि सुभाषितानि।&lt;br&gt;&#xA;आनर्च पूजातिशयैरतस्तं सुभाषितैरेनमुपागमद्यः॥३॥&lt;/p&gt;</description>
    </item>
    <item>
      <title>३२ अयोगृह-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/32_ayogRha-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/32_ayogRha-jAtakam/</guid>
      <description>&lt;p&gt;३२. अयोगृह-जातकम्&#xA;राजलक्ष्मीरपि श्रेयोमार्गं नावृणोति संविग्नमानसानामिति संवेगपरिचयः कार्यः। तद्यथानुश्रूयते-&#xA;बोधिसत्त्वभूतः किलायं भगवान् व्याधिजरामरणप्रियविप्रयोगादिव्यसनशतोपनिपातं दुःखितमनाथमत्राणमपरिणायकं लोकमवेक्ष्य करुणया समुत्साह्यमानस्तत्परित्राणव्यवसितमतिरतिसाधुस्वभावस्तत्तत्संपादयमानो विमुखस्यासंस्तुतस्यापि च लोकस्य हितं सुखविशेष च कदाचिदन्यतमस्मिन् राजकुले प्रजानुरागसौमुख्यादस्खलिताभिवृद्ध्या च समृद्ध्या समानतदृप्तसामन्तया चाभिव्यज्यमानमहाभाग्ये विनयश्लाघिनि जन्म प्रतिलेभे। स जायमान एव तद्राजकुलं तत्समानसुखदुःखं च पुरवरं परयाभ्युदयश्रिया सम्योजयामास।&lt;br&gt;&#xA;प्रतिग्रहव्याकुलतुष्टविप्रं मदोद्धताभ्युज्ज्वलवेषभृत्यम्।&lt;br&gt;&#xA;अनेकतूर्यस्वनपूर्णकूजमानन्दनृत्तानयवृत्ताभावम्॥१॥&lt;/p&gt;&#xA;&lt;p&gt;संसक्तगीतद्रवहासनादं परस्पराश्लेषविवृद्धहर्षम्।&lt;br&gt;&#xA;नरैः प्रियाख्यानकदानतुष्टैराशास्यमानाभ्युदयं नृपस्य॥२॥&lt;/p&gt;&#xA;&lt;p&gt;विघट्टितद्वारविमुक्तबन्धनं समुछ्रिताग्रध्वजचित्रचत्वरम्।&lt;br&gt;&#xA;विचूर्णपुष्पासवसिक्तभूतलं बभार रम्यां पुरमुत्सवश्रियम्॥३॥&lt;/p&gt;&#xA;&lt;p&gt;महागृहेभ्यः प्रविकीर्यमाणैर्हिरण्यवस्त्राभरणादिवर्षैः।&lt;br&gt;&#xA;लोकं तदा व्याप्तुमिवोद्यता श्रीरुन्मत्तगङ्गाललितं चकार॥४॥&lt;/p&gt;&#xA;&lt;p&gt;तेन च समयेन तस्य राज्ञो जाता जाताः कुमारा म्रियन्ते स्म। स तं विधिममानुषकृतमिति मन्यमानस्तस्य तनयस्य रक्षार्थं मणिकाञ्चनरजतभक्तिचित्रे श्रीमति सर्वायसे प्रसूतिभवने भूतविद्यापरिदृष्टेन वेदविहितेन च क्रमेण विहितरक्षोध्नप्रतीकारे समुचितैश्च कौतुकमङ्गलैः कृतस्वस्त्ययनपरिग्रहे जातकर्मादिसंस्कारविधिं संवर्धनं च कारयामास। तमपि च महासत्त्वं सत्त्वसंपत्तेः पुण्योपचयप्रभावात्सुसंविहितत्वाच्च रक्षाया नामानुषाः प्रसेहिरे। स कालक्रमादवाप्तसंस्कारकर्मा श्रुताभिजनाचारमहद्भ्यो लब्धविद्वद्यशःसंमाननेभ्यः प्रशमविनयमेधागुणावर्जितेभ्यो गुरुभ्यः समधिगतानेकविद्यः प्रत्यहमापूर्यमाणमूर्तिर्यौवनकान्त्या निसर्गसिद्धेन च विनयानुरागेण अप्रं प्रेमास्पदं स्वजनस्य जनस्य च बभूव।&lt;br&gt;&#xA;असंस्तुतमसंबन्धं दुरस्थमपि सज्जनम्।&lt;br&gt;&#xA;जनोऽन्वेति सुहृत्प्रीत्या गुणश्रीस्तत्र करणम्॥५॥&lt;/p&gt;</description>
    </item>
    <item>
      <title>३३ महिष-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/33_mahiSha-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/33_mahiSha-jAtakam/</guid>
      <description>&lt;p&gt;३३. महिष-जातकम्&#xA;सति क्षन्तव्ये क्षमा स्यान्नासतीत्यपकारिणामपि साधवो लाभमिव बहु मन्यन्ते। तद्यथानुश्रूयते-&#xA;बोधिसत्त्वः किलान्यतमस्मिन्नरण्यप्रदेशे पङ्कसंपर्कात्परुषवपुर्णीलमेघविच्छेद इव पादचारी वनमहिषवृषो बभूव। स तस्यां दुर्लभधर्मसंज्ञायां संमोहबहुलायामपि तिर्यग्गतौ वर्तमानः पटुविज्ञानत्वान्न धर्मचर्यानिरुद्योगमतिर्बभूव।&lt;br&gt;&#xA;चिरानुवृत्त्येवः निबद्धभावा न तं कदाचित्करुणा मुमोच।&lt;br&gt;&#xA;कोऽपि प्रभाव स तु कर्मणो वा तस्यैव वा यत्स तथा बभूव॥१॥&lt;/p&gt;&#xA;&lt;p&gt;अतश्च नूनं भगवानवोचदचिन्त्यतां कर्मविपाकयुक्तेः।&lt;br&gt;&#xA;कृपात्मकः सन्नपि यत्स भेजे तिर्यग्गतिं तत्र च धर्मसंज्ञाम्॥२॥&lt;/p&gt;&#xA;&lt;p&gt;विना न कर्मास्ति गतिप्रबन्धः शुभं न चानिष्टविपाकमस्ति।&lt;br&gt;&#xA;स धर्मसंज्ञीपि तु कर्मलेशांस्तांस्तान् समासाद्य तथा तथासीत्॥३॥&lt;/p&gt;&#xA;&lt;p&gt;अथान्यतमो दुष्टवानरस्तस्य कालान्तराभिव्यक्तां प्रकृतिभद्रतां दयानुवृत्त्या च विगतक्रोधसंरम्भतामवेत्य नास्माद्भयमस्तीति तं महासत्त्वं तेन तेन विहिंसाक्रमेण भृशतरमबाधत।&lt;br&gt;&#xA;दयामृदुषु दुर्जनः पटुतरावलेपोद्भवः&#xA;परां व्रजति विक्रियां न हि भयं ततः पश्यति।&lt;br&gt;&#xA;यतस्तु भयशङ्कया सुकृशयापि संस्पृश्यते&#xA;विनीत इव नीचकैश्चरति तत्र शान्तोद्धवः॥४॥&lt;/p&gt;</description>
    </item>
    <item>
      <title>३४ शतपत्र-जातकम्</title>
      <link>https://vishvAsa.github.io/tipiTaka/sUtrapiTaka/jAtaka/jAtakamAlA/34_shatapatra-jAtakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/tipiTaka/sUtrapiTaka/jAtaka/jAtakamAlA/34_shatapatra-jAtakam/</guid>
      <description>&lt;p&gt;३४. शतपत्र-जातकम्&#xA;प्रोत्साह्यमानोऽपि साधुर्नालं पापे प्रवर्तितुमनभ्यासात्। तद्यथानुश्रूयते-&#xA;बोधिसत्त्वः किलान्यतमस्मिन् वनप्रदेशे नानाविधरागरुचिरचित्रपत्रः शतपत्रो बभूव। करुणापरिचयाच्च तदवस्थोऽपि न प्राणिहिंसाकलुषां शतपत्रवृत्तिमनुववर्त।&lt;br&gt;&#xA;बालैः प्रवालैः स महीरुहाणां पुष्पाधिवासैर्मधुभिश्च ह्यद्यैः।&lt;br&gt;&#xA;फलैश्च नानारसगन्धवर्णैः संतोषवृत्तिं विभरांचकार॥१॥&lt;/p&gt;&#xA;&lt;p&gt;धर्मं परेभ्यः प्रवदन् यथार्हमार्तान् यथाशक्ति समुद्धरंश्च।&lt;br&gt;&#xA;निवारयंश्चाविनयादनार्यानुद्भावयामास परार्थचर्याम्॥&lt;/p&gt;&#xA;&lt;p&gt;२॥&lt;/p&gt;&#xA;&lt;p&gt;इति परिपाल्यमानस्तेन महासत्त्वेन तस्मिन् वनप्रदेशे सत्त्वकायः साचार्यक इव बन्धुमानिव सविद्य इव राजन्वानिव सुखमभ्यवर्धत।&lt;br&gt;&#xA;दयामहत्त्वात्परिपाल्यमानो वृद्धिं यथासौ गुणतो जगाम।&lt;br&gt;&#xA;स सत्त्वकायोऽपि तथैव तेन संरक्ष्यमाणो गुणवृद्धिमाप॥३॥&lt;/p&gt;&#xA;&lt;p&gt;अथ कदाचित्स महासत्त्वः सत्त्वानुकम्पया वनान्तराणि समनुविचरंस्तीव्रवेदनाभिभवाद्विचेष्टमानं दिग्धविद्धमिवान्यतमस्मिन् वनप्रदेशे रेणुसंपर्कव्याकुलमलिनके सरसटं सिहं ददर्श। समभिगम्य चैनं करुणया परिचोद्यमानः पप्रच्छ-किमिदं मृगराज ? बाढं खल्वकल्यशरीरं त्वां पश्यामी।&lt;br&gt;&#xA;द्विपेषु दर्पातिरसानुवृत्त्या जवप्रसङ्गादथवा मृगेषु।&lt;br&gt;&#xA;कृतं तवास्वास्थ्यमिदं श्रमेण व्याधेषुणा वा रुजया कयाचित्॥४॥&lt;/p&gt;</description>
    </item>
  </channel>
</rss>
