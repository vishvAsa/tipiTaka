<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>त्रिपिटके विश्वासटिप्पणयो  | १० सगाथकम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/" rel="alternate" type="application/rss+xml" title="त्रिपिटके विश्वासटिप्पणयो" />
    <link href="/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/" rel="feed" type="application/rss+xml" title="त्रिपिटके विश्वासटिप्पणयो" />

    <meta property="og:url" content="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/">
  <meta property="og:site_name" content="त्रिपिटके विश्वासटिप्पणयो">
  <meta property="og:title" content="१० सगाथकम्">
  <meta property="og:description" content="१० सगाथकम्।
अथ खलु महामतिर्बोधिसत्त्वो महासत्त्वो भगवन्तमेतदवोचत्- उत्पादभङ्गरहितो लोकः खेपुष्पसंनिभः।
सदसन्नोपलब्धोऽयं प्रज्ञया कृपया च ते॥
१॥
शाश्वतोच्छेदवर्ज्यश्च लोकः स्वप्नोपमः सदा।
सदसन्नोपलब्धोऽयं प्रज्ञया कृपया च ते॥
२॥
मायोपमाः सर्वधर्माश्चित्तविज्ञानवर्जिताः।
सदसन्नोपलब्धास्ते प्रज्ञया कृपया च ते॥
३॥
धर्मपुद्गलनैरात्म्यं क्लेशज्ञेयं च ते सदा।
विशुद्धमनिमित्तेन प्रज्ञया कृपया च ते॥
४॥
न निर्वासि न निर्वाणे न निर्वाणं त्वयि स्थितम्।
बुद्धिबोद्धव्यरहितं सदसत्पक्षवर्जितम्॥
५॥
ये पश्यन्ति मुनिं शान्तमेवमुत्पत्तिवर्जितम्।
ते भवन्त्यनुपादाना इहामुत्र निरञ्जनाः॥
६॥
मृगतृष्णा यथा ग्रीष्मे स्पन्दते चित्तमोहनी।
मृगा गृह्णन्ति पानीयं वस्तु तस्य न विद्यते॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sutrapitaka">

  <meta itemprop="name" content="१० सगाथकम्">
  <meta itemprop="description" content="१० सगाथकम्।
अथ खलु महामतिर्बोधिसत्त्वो महासत्त्वो भगवन्तमेतदवोचत्- उत्पादभङ्गरहितो लोकः खेपुष्पसंनिभः।
सदसन्नोपलब्धोऽयं प्रज्ञया कृपया च ते॥
१॥
शाश्वतोच्छेदवर्ज्यश्च लोकः स्वप्नोपमः सदा।
सदसन्नोपलब्धोऽयं प्रज्ञया कृपया च ते॥
२॥
मायोपमाः सर्वधर्माश्चित्तविज्ञानवर्जिताः।
सदसन्नोपलब्धास्ते प्रज्ञया कृपया च ते॥
३॥
धर्मपुद्गलनैरात्म्यं क्लेशज्ञेयं च ते सदा।
विशुद्धमनिमित्तेन प्रज्ञया कृपया च ते॥
४॥
न निर्वासि न निर्वाणे न निर्वाणं त्वयि स्थितम्।
बुद्धिबोद्धव्यरहितं सदसत्पक्षवर्जितम्॥
५॥
ये पश्यन्ति मुनिं शान्तमेवमुत्पत्तिवर्जितम्।
ते भवन्त्यनुपादाना इहामुत्र निरञ्जनाः॥
६॥
मृगतृष्णा यथा ग्रीष्मे स्पन्दते चित्तमोहनी।
मृगा गृह्णन्ति पानीयं वस्तु तस्य न विद्यते॥">
  <meta itemprop="wordCount" content="9169">
  <meta name="twitter:card" content="summary">
  <meta name="twitter:title" content="१० सगाथकम्">
  <meta name="twitter:description" content="१० सगाथकम्।
अथ खलु महामतिर्बोधिसत्त्वो महासत्त्वो भगवन्तमेतदवोचत्- उत्पादभङ्गरहितो लोकः खेपुष्पसंनिभः।
सदसन्नोपलब्धोऽयं प्रज्ञया कृपया च ते॥
१॥
शाश्वतोच्छेदवर्ज्यश्च लोकः स्वप्नोपमः सदा।
सदसन्नोपलब्धोऽयं प्रज्ञया कृपया च ते॥
२॥
मायोपमाः सर्वधर्माश्चित्तविज्ञानवर्जिताः।
सदसन्नोपलब्धास्ते प्रज्ञया कृपया च ते॥
३॥
धर्मपुद्गलनैरात्म्यं क्लेशज्ञेयं च ते सदा।
विशुद्धमनिमित्तेन प्रज्ञया कृपया च ते॥
४॥
न निर्वासि न निर्वाणे न निर्वाणं त्वयि स्थितम्।
बुद्धिबोद्धव्यरहितं सदसत्पक्षवर्जितम्॥
५॥
ये पश्यन्ति मुनिं शान्तमेवमुत्पत्तिवर्जितम्।
ते भवन्त्यनुपादाना इहामुत्र निरञ्जनाः॥
६॥
मृगतृष्णा यथा ग्रीष्मे स्पन्दते चित्तमोहनी।
मृगा गृह्णन्ति पानीयं वस्तु तस्य न विद्यते॥">
<script type="text/javascript">
    
    let baseURL = "https:\/\/vishvAsa.github.io\/tipiTaka\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/tipiTaka\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/tipiTaka\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/tipiTaka\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/tipiTaka\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/tipiTaka\/sUtrapiTaka\/mahAyAnasUtra\/saddharmalankAvatArasUtram\/10_sagAthakam\/".replace(basePath, "/");
  pageVars.pageParams = {};
  pageVars.pageSource = "sUtrapiTaka\/mahAyAnasUtra\/saddharmalankAvatArasUtram\/10_sagAthakam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/tipiTaka/webpack_dist/uiLib-bundle.js"></script>







    <link rel="stylesheet" href="/tipiTaka/webpack_dist/uiLib.css">
<link rel="stylesheet" href="/tipiTaka/css/uiLibPrint.css" media="print" >
<link rel="stylesheet" href="/tipiTaka/css/fonts.css" >
<link rel="stylesheet" href="/tipiTaka/css/@fortawesome/fontawesome-free/css/solid.min.css">

<link rel="stylesheet" href="/tipiTaka/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/" />
<link rel="alternate" hreflang="sa-Deva" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">त्रिपिटके विश्वासटिप्पणयो <br/> १० सगाथकम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० सगाथकम्">१० सगाथकम्</h1>
    
    <a id="editLink" class="btn btn-primary noPrint"  href="https://github.com/vishvAsa/tipiTaka/edit/content/sUtrapiTaka/mahAyAnasUtra/saddharmalankAvatArasUtram/10_sagAthakam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>१० सगाथकम्।<br>
अथ खलु महामतिर्बोधिसत्त्वो महासत्त्वो भगवन्तमेतदवोचत्-
उत्पादभङ्गरहितो लोकः खेपुष्पसंनिभः।<br>
सदसन्नोपलब्धोऽयं प्रज्ञया कृपया च ते॥</p>
<p>१॥</p>
<p>शाश्वतोच्छेदवर्ज्यश्च लोकः स्वप्नोपमः सदा।<br>
सदसन्नोपलब्धोऽयं प्रज्ञया कृपया च ते॥</p>
<p>२॥</p>
<p>मायोपमाः सर्वधर्माश्चित्तविज्ञानवर्जिताः।<br>
सदसन्नोपलब्धास्ते प्रज्ञया कृपया च ते॥</p>
<p>३॥</p>
<p>धर्मपुद्गलनैरात्म्यं क्लेशज्ञेयं च ते सदा।<br>
विशुद्धमनिमित्तेन प्रज्ञया कृपया च ते॥</p>
<p>४॥</p>
<p>न निर्वासि न निर्वाणे न निर्वाणं त्वयि स्थितम्।<br>
बुद्धिबोद्धव्यरहितं सदसत्पक्षवर्जितम्॥</p>
<p>५॥</p>
<p>ये पश्यन्ति मुनिं शान्तमेवमुत्पत्तिवर्जितम्।<br>
ते भवन्त्यनुपादाना इहामुत्र निरञ्जनाः॥</p>
<p>६॥</p>
<p>मृगतृष्णा यथा ग्रीष्मे स्पन्दते चित्तमोहनी।<br>
मृगा गृह्णन्ति पानीयं वस्तु तस्य न विद्यते॥</p>
<p>७॥</p>
<p>एवं विज्ञानबीजोऽयं स्पन्दते दृष्टिगोचरे।<br>
बाला गृह्णन्ति जायन्तं तिमिरं तैमिरा यथा॥</p>
<p>८॥</p>
<p>ध्याता ध्यानं च ध्येयं च प्रहाणं सत्यदर्शनम्।<br>
कल्पनामात्रमेवेदं यो बुध्यति स मुच्यति॥</p>
<p>९॥</p>
<p>असारका इमे धर्मा मन्यनायाः समुत्थिताः।<br>
साप्यत्र मन्यना शून्या यया शून्येति मन्यते॥</p>
<p>१०॥</p>
<p>जलवृक्षच्छायासदृशाः स्कन्ध विज्ञानपञ्चमाः।<br>
मायास्वप्नोपमं दृश्यं विज्ञप्त्या न विकल्पयेत्॥</p>
<p>११॥</p>
<p>मायावेतालयन्त्राभं स्वप्नं विद्युद्धनं सदा।<br>
त्रिसंततिव्यवच्छिन्नं जगत्पश्यन् विमुच्यते॥</p>
<p>१२॥</p>
<p>अयोनिशो विकल्पेन विज्ञानं संप्रवर्तते।<br>
अष्टघा नवधा चित्रं तरंगाणि महोदधौ॥</p>
<p>१३॥</p>
<p>वासनैर्बृंहितं नित्यं बुद्ध्या मूलं स्थिराश्रयम्।<br>
भ्रमते गोचरे चित्तमयस्कान्ते यथायसम्॥</p>
<p>१४॥</p>
<p>आश्रिता सर्वभूतेषु गोत्रभूस्तर्कवर्जिता।<br>
निवर्तते क्रियामुक्ता ज्ञानज्ञेयविवर्जिता॥</p>
<p>१५॥</p>
<p>मायोपमं समाधिं च दशभूमिविनिर्गतम्।<br>
पश्यथ चित्तराजानं संज्ञाविज्ञानवर्जितम्॥</p>
<p>१६॥</p>
<p>परावृत्तं यदा चित्तं तदा तिष्ठति शाश्वतम्।<br>
विमाने पद्मसंकाशे मायागोचरसंभवे॥</p>
<p>१७॥</p>
<p>तस्मिन् प्रतिष्ठितो भवत्यनाभोगचरिं गतः।<br>
करोति सत्त्वकार्याणि विश्वरूपामणिर्यथा॥</p>
<p>१८॥</p>
<p>संस्कृतासंस्कृतं नास्ति अन्यत्र हि विकल्पनात्।<br>
बाला गृह्णन्ति धिङ्भूढा वन्ध्याः स्वप्ने यथा सुतम्॥</p>
<p>१९॥</p>
<p>नैःस्वाभाव्यमनुत्पादो पुद्गलः स्कन्ध संततिः।<br>
प्रत्यया धातवो ज्ञेया शून्यता च भवाभवम्॥</p>
<p>२०॥</p>
<p>उपायदेशना मह्यं नाहं देशेमि लक्षणम्।<br>
बाला गृह्णन्ति भावेन लक्षणं लक्ष्यमेव च॥</p>
<p>२१॥</p>
<p>सर्वस्य वेत्ता न च सर्ववेत्ता
सर्वस्य मध्ये  न च सर्वमस्ति।<br>
बाला विकल्पेन्ति बुधश्च लोको
न चापि बुध्यामि न च बोधयामि॥</p>
<p>२२॥</p>
<p>प्रज्ञप्तिर्नाममात्रेयं लक्षणेन न विद्यते।<br>
स्कन्धाः केशोण्डुकाकारा यत्र बालैर्विकल्प्यते॥</p>
<p>२३॥</p>
<p>नाभूत्वा जायते किंचित्प्रत्ययैर्न विनश्यते।<br>
वन्ध्यासुताकाशपुष्पं यदा पश्यति संस्कृतम्।<br>
तदा ग्राहश्च ग्राह्यं च भ्रान्तिं दृष्ट्वा निवर्तते॥</p>
<p>२४॥</p>
<p>नाहं निर्वामि भावेन क्रियया लक्षणेन च।<br>
विकल्पहेतुविज्ञाननिवृत्तेर्निर्वृतो ह्यहम्।<br>
(न विनश्यति लक्षणं यत्र बालैर्विकल्प्यते)॥</p>
<p>२५॥</p>
<p>यथा क्षीणे महत्योघे तरंगाणामसंभवः।<br>
तथा विज्ञानवैचित्र्यं निरुद्धं न प्रवर्तते॥</p>
<p>२६॥</p>
<p>शून्याश्च निःस्वभावाश्च मायोपमा अजातकाः।<br>
सदसन्तो न विद्यन्ते भावाः स्वप्नोपमा इमे॥</p>
<p>२७॥</p>
<p>स्वभावमेकं देशेमि तर्कविज्ञप्तिवर्जितम्।<br>
आर्याणां  गोचरं दिव्यं स्वभावद्वयवर्जितम्॥</p>
<p>२८॥</p>
<p>खद्योता इव मत्तस्य यथा चित्रा न सन्ति च।<br>
दृश्यन्ते धातुसंक्षोभादेवं लोकः स्वभावतः॥</p>
<p>२९॥</p>
<p>तृणकाष्ठकठल्लेषु यथा माया विराजते।<br>
न चासौ विद्यते माया एवं धर्माः स्वभावतः॥</p>
<p>३०॥</p>
<p>न ग्राहको न च ग्राह्यं न बन्ध्यो न च बन्धनम्।<br>
मायामरीचिसदृशं स्वप्नाख्यं तिमिरं यथा॥</p>
<p>३१॥</p>
<p>यदा पश्यति तत्त्वार्थी निर्विकल्पो निरञ्जनः।<br>
तदा योगं समापन्नो द्रक्ष्यते मां न संशयः॥</p>
<p>३२॥</p>
<p>न ह्यत्र काचिद्विज्ञप्तिर्नभे यद्वन्मरीचयः।<br>
एवं धर्मान् विजानन्तो न किंचित्प्रतिजानति॥</p>
<p>३३॥</p>
<p>सदसतः प्रत्ययेषु धर्माणां नास्ति संभवः।<br>
भ्रान्तं त्रैधातुके चित्तं विचित्रं ख्यायते यतः॥</p>
<p>३४॥</p>
<p>स्वप्नं च लोकं च समस्वभावं
रूपाणि चित्राणि हि तत्र चापि।<br>
दृश्यन्ति भोगं स्परिशं समानं
देहान्तगं लोकगुरुं क्रियां च॥</p>
<p>३५॥</p>
<p>चित्तं हि त्रैधातुकयोनिरेत-
द्भ्रान्तं हि चित्तमिहमुत्र दृश्यते।<br>
न कल्पयेल्लोकमसत्त एषा-
मेतादृशीं लोकगतिं विदित्वा॥</p>
<p>३६॥</p>
<p>संभवं विभवं चैव मोहात्पश्यन्ति बालिशाः।<br>
न संभवं न विभवं प्रज्ञायुक्तो विपश्यति॥</p>
<p>३७॥</p>
<p>अकनिष्ठभवने  दिव्ये सर्वपापविवर्जिते।<br>
निर्विकल्पाः सदा युक्ताश्चित्तचैत्तविवर्जिताः॥</p>
<p>३८॥</p>
<p>बलाभिज्ञावशिप्राप्ताः तत्समाधिगतिंगताः।<br>
तत्र बुध्यन्ति संबुद्धा निर्मितस्त्विह बुध्यते॥</p>
<p>३९॥</p>
<p>निर्माणकोट्यो ह्यमिता बुद्धानां निश्चरन्ति च।<br>
सर्वत्र बालाः शृण्वन्ति धर्मं तेभ्यः प्रतिश्रुत्वा (?)॥</p>
<p>४०॥</p>
<p>आदिमध्यान्तनिर्मुक्तं भावाभावविवर्जितम्।<br>
व्यापिनमचलं शुद्धमचित्रं चित्रसंभवम्॥</p>
<p>४१॥</p>
<p>विज्ञप्तिगोत्रसंछन्नमालीनं सर्वदेहिनाम्।<br>
भ्रान्तेश्च विद्यते माया न माया भ्रान्तिकारणम्॥</p>
<p>४२॥</p>
<p>चित्तस्य मोहेनाप्यस्ति यत्किंचिदपि विद्यते।<br>
स्वभावद्वयनिबद्धमालयविज्ञाननिर्मितम्।<br>
लोकं विज्ञप्तिमात्रं च दृष्ट्यौघं धर्मपुद्गलम्॥</p>
<p>४३॥</p>
<p>विभाव्य लोकमेवं तु परावृत्तो यदा भवेत्।<br>
तदा पुत्रो भवेन्मह्यं निष्पन्नधर्मवर्तकः॥</p>
<p>४४॥</p>
<p>उष्णद्रवचलकठिना धर्मा बालैर्विकल्पिताः।<br>
असद्भूतसमारोपो नास्ति लक्ष्यं न लक्षणम्॥</p>
<p>४५॥</p>
<p>अष्टद्रव्यकमेतत्तु कायसंस्थानमिन्द्रियम्।<br>
रूपं कल्पन्ति वै बाला भ्रान्ताः संसारपञ्जरे॥</p>
<p>४६॥</p>
<p>हेतुप्रत्ययसामग्र्या बालाः कल्पन्ति संभवम्।<br>
अजानाना नयमिदं भ्रमन्ति त्रिभवालये॥</p>
<p>४७॥</p>
<p>सर्वभावास्वभावा च वचनमपि नृणाम्।<br>
कल्पनाच्चापि निर्माणं नास्ति स्वप्नोपमं भवम्।<br>
परीक्षेन्न संसरेन्नापि निर्वायात्॥</p>
<p>४८॥</p>
<p>चित्तं विचित्रं बीजाख्यं ख्यायते चित्तगोचरम्।<br>
ख्यातौ कल्पन्ति उत्पत्तिं बालाः कल्पद्वये रताः॥</p>
<p>४९॥</p>
<p>अज्ञान तृष्णा कर्मं च चित्तचैत्ता न मारकम्।<br>
प्रवर्तति ततो यस्मात्पारतन्त्र्यं हि तन्मतम्॥</p>
<p>५०॥</p>
<p>ते च कल्पन्ति यद्वस्तु चित्तगोचरविभ्रमम्।<br>
कल्पनायामनिष्पन्नं मिथ्याभ्रान्तिविकल्पितम्॥</p>
<p>५१॥</p>
<p>चित्तं प्रत्ययसंबद्धं प्रवर्तति शरीरिणाम्।<br>
प्रत्ययेभ्यो विनिर्मुक्तं न पश्यामि वदाम्यहम्॥</p>
<p>५२॥</p>
<p>प्रत्ययेभ्यो विनिर्मुक्तं स्वलक्षणविवर्जितम्।<br>
न तिष्ठति यदा देहे तेन मह्यमगोचरम्॥</p>
<p>५३॥</p>
<p>राजा श्रेष्ठी यथा पुत्रान् विचित्रैर्मृगसादृशैः।<br>
प्रलोभ्य क्रीडति गृहे वने मृगसमागमम्॥</p>
<p>५४॥</p>
<p>तथाहं लक्षणैश्चित्रैर्धर्माणां प्रतिबिम्बकैः।<br>
प्रत्यात्मवेद्यां हि सुतां भूतकोटिं वदाम्यहम्॥</p>
<p>५५॥</p>
<p>तरंगा ह्युदधेर्यद्वत्पवनप्रत्ययोदिताः।<br>
नृत्यमानाः प्रवर्तन्ते व्युच्छेदश्चः न विद्यते॥</p>
<p>५६॥</p>
<p>आलयौघस्तथा नित्यं विषयपवनेरितः।<br>
चित्रैस्तरंगविज्ञानैर्नृत्यमानः प्रवर्तते॥</p>
<p>५७॥</p>
<p>ग्राह्यग्राहकभावेन चित्तं नमति देहिनाम्।<br>
दृश्यस्य लक्षणं नास्ति यथा बालैर्विकल्प्यते॥</p>
<p>५८॥</p>
<p>परमालयविज्ञानं विज्ञप्तिरालयं पुनः।<br>
ग्राह्यग्राहकापगमात्तथतां देशयाम्यहम्॥</p>
<p>५९॥</p>
<p>नास्ति स्कन्धेष्वात्मा न सत्त्वो न च  पुद्गलः।<br>
उत्पद्यते च विज्ञानं विज्ञानं च निरुध्यते॥</p>
<p>६०॥</p>
<p>निम्नोन्नतं यथा चित्रे दृश्यते न च विद्यते।<br>
तथा भावेषु भावत्वं दृश्यते न च विद्यते॥</p>
<p>६१॥</p>
<p>गन्धर्वनगरं यद्वद्यथा च मृगतृष्णिका।<br>
दृश्यं ख्याति तथा नित्यं प्रज्ञया च न विद्यते॥</p>
<p>६२॥</p>
<p>प्रमाणेन्द्रियनिर्वृत्तं न कार्यं नापि कारणम्।<br>
बुद्धिबोद्धव्यरहितं लक्ष्यलक्षणवर्जितम्॥</p>
<p>६३॥</p>
<p>स्कन्धान् प्रतीत्य संबुद्धो न दृष्टः केनचित्क्वचित्।<br>
यो न दृष्टः क्वचित्केन कुतस्तस्य विभावना॥</p>
<p>६४॥</p>
<p>प्रत्ययैर्हेतुदृष्टान्तैः प्रतिज्ञा कारणेन च।<br>
स्वप्नगन्धर्वचक्रेण मरीच्या सोमभास्करैः॥</p>
<p>६५॥</p>
<p>अदृश्यं कुलादिदृष्टान्तैरुत्पत्तिं वादयाम्यहम्।<br>
स्वप्नविभ्रममायाख्यं शून्यं वै कल्पितं जगत्॥</p>
<p>६६॥</p>
<p>अनाश्रितश्च त्रैलोक्ये अध्यात्मं च बहिस्तथा।<br>
अनुत्पन्नं भवं दृष्ट्वा क्षान्त्यनुत्पत्ति जायते॥</p>
<p>६७॥</p>
<p>मायोपमसमाधिं च कायं  मनोमयं पुनः।<br>
अभिज्ञा वशिता तस्य बला चित्तस्य चित्रिता॥</p>
<p>६८॥</p>
<p>भावा येषां ह्यनुत्पन्नाः शून्या वै अस्वभावकाः।<br>
तेषामुत्पद्यते भ्रान्तिः प्रत्ययैश्च निरुध्यते॥</p>
<p>६९॥</p>
<p>चित्तं हि ख्याति चित्तस्य बहिर्धा ख्याति रूपिणः।<br>
अन्यन्न विद्यते दृश्यं यथा बालैर्विकल्प्यते॥</p>
<p>७०॥</p>
<p>संकला बुद्धबिम्बं च भूतानां च विदारणम्।<br>
अधिष्ठन्ति जगच्चित्रं प्रज्ञप्त्या वै सुशिक्षिताः॥</p>
<p>७१॥</p>
<p>देहः प्रतिष्ठा भोगश्च ग्राह्यविज्ञप्तयस्त्रयः।<br>
मन उद्ग्रहविज्ञप्तिविकल्पो ग्राहकास्त्रयः॥</p>
<p>७२॥</p>
<p>विकल्पश्च विकल्प्यं च यावत्त्वक्षरगोचरम्।<br>
तावत्तत्त्वं न पश्यन्ति तार्किकास्तर्कविभ्रमात्॥</p>
<p>७३॥</p>
<p>नैःस्वभाव्यं हि भावानां यदा बुध्यन्ति प्रज्ञया।<br>
तदा विश्रमति योगी आनिमित्तप्रतिष्ठितः॥</p>
<p>७४॥</p>
<p>मसिम्रक्षितको यद्वद्गृह्यते कुर्कुटोऽबुधैः।<br>
स एवायमजानानैर्बालैर्यानत्रयं तथा॥</p>
<p>७५॥</p>
<p>न ह्यत्र श्रावकाः केचिन्नास्ति प्रत्येकयानिकाः।<br>
यच्चैतद्दृश्यते रूपं श्रावकस्य जिनस्य च।<br>
निर्माणं देशयन्त्येते बोधिसत्त्वाः कृपात्मकाः॥</p>
<p>७६॥</p>
<p>विज्ञप्तिमात्रं त्रिभवं स्वभावद्वयकल्पितम्।<br>
परावृत्तस्तु  तथता धर्मपुद्गलसंचरात्॥</p>
<p>७७॥</p>
<p>सोमभास्करदीपार्चिर्भूतानि मणयस्तथा।<br>
निर्विकल्पाः प्रवर्तन्ते तथा बुद्धस्य बुद्धता॥</p>
<p>७८॥</p>
<p>केशोण्डुकं यथा मिथ्या गृह्यते तैमिरैर्जनैः।<br>
तथा भावविकल्पोऽयं मिथ्या बालैर्विकल्प्यते॥</p>
<p>७९॥</p>
<p>स्थितिभङ्गोत्पत्तिरहिता नित्यानित्यविवर्जिताः।<br>
संक्लेशव्यवदानाख्या भावाः केशोण्डुकोपमाः॥</p>
<p>८०॥</p>
<p>पुत्तलिकं यथा कश्चित्कनकाभं पश्यते जगत्।<br>
न ह्यस्ति कनकं तत्र भूमिश्च कनकायते॥</p>
<p>८१॥</p>
<p>एवं हि दूषिता बालाश्चित्तचैत्तैरनादिकैः।<br>
मायामरीचिप्रभवं भावं गृह्णन्ति तत्त्वतः॥</p>
<p>८२॥</p>
<p>एकबीजमबीजं च समुद्रैकं च बीजकम्।<br>
सर्वबीजकमप्येतच्चित्तं पश्यथ चित्रिकम्॥</p>
<p>८३॥</p>
<p>एकं बीजं यदा शुद्धं परावृत्तमबीजकम्।<br>
समं हि निर्विकल्पत्वादुद्रेकाज्जन्मसंकरः।<br>
बीजमावहते चित्रं सर्वबीजं तदुच्यते॥</p>
<p>८४॥</p>
<p>न ह्यत्रोत्पद्यते किंचित्प्रत्ययैर्न निरुध्यते।<br>
उत्पद्यन्ते निरुध्यन्ते प्रत्यया एव कल्पिताः॥</p>
<p>८५॥</p>
<p>प्रज्ञप्तिमात्रं त्रिभवं नास्ति वस्तु स्वभावतः।<br>
प्रज्ञप्तिवस्तुभावेन कल्पयिष्यन्ति तार्किकाः॥</p>
<p>८६॥</p>
<p>भावस्वभावजिज्ञासा न हि भ्रान्तिर्निवार्यते।<br>
भावस्वभावानुत्पत्तिरेवं दृष्ट्वा विमुच्यते॥</p>
<p>८७॥</p>
<p>न माया नास्तिसाधर्म्याद्भावानां कथ्यतेऽस्तिता।<br>
वितथाशुविद्युत्सदृशास्तेन मायोपमाः स्मृताः॥</p>
<p>८८॥</p>
<p>न चोत्पद्या न चोत्पन्नाः प्रत्ययोऽपि न केचन।<br>
संविद्यन्ते क्वचित्तेन व्यवहारं तु कथ्यते॥</p>
<p>८९॥</p>
<p>न भङ्गोत्पादसंक्लेशः प्रत्ययानां निवार्यते।<br>
यत्तु बाला विकल्पेन्ति प्रत्ययैः संनिवार्यते॥</p>
<p>९०॥</p>
<p>न स्वभावो न विज्ञप्तिर्न वस्तु न च आलयः।<br>
बालैर्विकल्पिता ह्येते वशभूतैः कुतार्किकैः॥</p>
<p>९१॥</p>
<p>चित्तमात्रं यदा लोकं प्रपश्यन्ति जिनात्मजाः।<br>
तदा नैर्वाणिकं कायं क्रियासंस्कारवर्जितम्।<br>
लभन्ते ते बलाभिज्ञावशितैः सह संयुतम्॥</p>
<p>९२॥</p>
<p>सर्वरूपावभासं हि यदा चित्तं प्रवर्तते।<br>
नात्र चित्तं न रूपाणि भ्रान्तं चित्तमनादिकम्॥</p>
<p>९३॥</p>
<p>तदा योगी ह्यनाभासं प्रज्ञया पश्यते जगत्।<br>
निमित्तं वस्तुविज्ञप्तिर्मनोविस्पन्दितं च यत्।<br>
अतिक्रम्य तु पुत्रा मे निर्विकल्पाश्चरन्ति ते॥</p>
<p>९४॥</p>
<p>गन्धर्वनगरं माया केशोण्डुक मरीचिका।<br>
असत्याः सत्यतः ख्यान्ति तथा भावेषु भावना॥</p>
<p>९५॥</p>
<p>अनुत्पन्नाः सर्वभावा भ्रान्तिमात्रं हि दृश्यते।<br>
भ्रान्तिं कल्पेन्ति उत्पन्नां बालां कल्पद्वये रताः॥</p>
<p>९६॥</p>
<p>औपपत्त्यङ्गिकं चित्तं विचित्रं वासनासंभवम्।<br>
प्रवर्तते तरंगौघं तच्छेदान्न प्रवर्तते॥</p>
<p>९७॥</p>
<p>विचित्रालम्बनं चित्रं यथा चित्ते प्रवतते।<br>
तथाकाशे च कुड्ये च कस्मान्नाभिप्रवर्तते॥</p>
<p>९८॥</p>
<p>निमितं किंचिदालम्ब्य यदि चित्तं प्रवर्तते।<br>
प्रत्ययैर्जनितं चित्तं चित्तमात्रं न युज्यते॥</p>
<p>९९॥</p>
<p>चित्तेन गृह्यते चित्तं नास्ति किंचित्सहेतुकम्।<br>
चित्तस्य  धर्मता शुद्धा गगने नास्ति वासना॥</p>
<p>१००॥</p>
<p>स्वचित्ताभिनिवेशेन चित्तं वै संप्रवर्तते।<br>
बहिर्धा नास्ति वै दृश्यमतो वै चित्तमात्रकम्॥</p>
<p>१०१॥</p>
<p>चित्तमालयविज्ञानं मनो यन्मन्यनात्मकम्।<br>
गृह्णाति विषयान् येन विज्ञानं हि तदुच्यते॥</p>
<p>१०२॥</p>
<p>चित्तमव्याकृतं नित्यं मनो ह्युभयसंचरम्।<br>
वर्तमानं हि विज्ञानं कुशलाकुशलं हि तत्॥</p>
<p>१०३॥</p>
<p>द्वारं  हि परमार्थस्य विज्ञप्तिद्वयवर्जितम्।<br>
यानत्रयव्यवस्थानं निराभासे स्थितं कुतः॥</p>
<p>१०४॥</p>
<p>चित्तमात्रं निराभासं विहारा बुद्धभूमिश्च।<br>
एतद्धि भाषितं बुद्धैर्भाषन्ते भाषयन्ति च॥</p>
<p>१०५॥</p>
<p>चित्तं हि भूमयः सप्त निराभासा च अष्टमी।<br>
द्वे भूमयो विहारश्च शेषा भूमिर्ममात्मिका॥</p>
<p>१०६॥</p>
<p>प्रत्यात्मवेद्या शुद्धा च भूमिश्चापि ममात्मिका।<br>
माहेश्वरपरस्थानमकनिष्ठे विराजते॥</p>
<p>१०७॥</p>
<p>हुताशनस्यैव यथा निश्चेरुस्तस्य रश्मयः।<br>
चित्रा मनोहराः सौम्यास्त्रिभवं निर्मिणन्ति ये॥</p>
<p>१०८॥</p>
<p>निर्माय त्रिभवं किंचित्किंचिद्वै पूर्वनिर्मितम्।<br>
तत्र देशन्ति यानानि एषा भूमिर्ममात्मिका॥</p>
<p>१०९॥</p>
<p>नास्ति कालो ह्यधिगमे भूमीनां क्षत्रेसंक्रमे।<br>
चित्तमात्रमतिक्रम्य निराभासे स्थितं फलम्॥</p>
<p>११०॥</p>
<p>असत्ता चैव सत्ता च दृश्यते च विचित्रता।<br>
बाला ग्राहविपर्यस्ता विपर्यासो हि चित्रता॥</p>
<p>१११॥</p>
<p>निर्विकल्पं यदि ज्ञानं वस्त्वस्तीति न युज्यते।<br>
यस्माच्चित्तं न रूपाणि निर्विकल्पं हि तेन तत्॥</p>
<p>११२॥</p>
<p>इन्द्रियाणि च मायाख्या विषयाः स्वप्नसंनिभाः।<br>
कर्ता कर्म क्रिया चैव सर्वथापि न विद्यते॥</p>
<p>११३॥</p>
<p>ध्यानानि चाप्रमाणानि आरूप्याश्च समाधयः।<br>
संज्ञानिरोधो निखिलश्चित्तमात्रे न विद्यते॥</p>
<p>११४॥</p>
<p>स्रोतापत्तिफलं चैव सकृदागामिफलं तथा।<br>
अनागामिफलं चैव अर्हत्त्वं चित्तविभ्रमः॥</p>
<p>११५॥</p>
<p>शून्यमनित्यं क्षणिकं बालाः कल्पन्ति संस्कृतम्।<br>
नदीदीपादिदृष्टान्तैः क्षणिकार्थो विकल्प्यते॥</p>
<p>११६॥</p>
<p>निर्व्यापारं तु क्षणिकं विविक्तं क्रियवर्जितम्।<br>
अनुत्पत्तिं च धर्माणां क्षणिकार्थं वदाम्यह्यम्॥</p>
<p>११७॥</p>
<p>सच्चासतो ह्यनुत्पादः सांख्यवैशेषिकैः स्मृतः।<br>
अव्याकृतानि सर्वाणि तैरेव हि प्रकाशितम्॥</p>
<p>११८॥</p>
<p>चतुर्विधं व्याकरणमेकांशपरिपृच्छनम्।<br>
विभज्यस्थापनीयं च तीर्थवादनिवारणम्॥</p>
<p>११९॥</p>
<p>सर्वं विद्यति संवृत्यां परमार्थे न विद्यते।<br>
धर्माणां निःस्वभावत्वं परमार्थेऽपि दृश्यते।<br>
उपलब्धिनिःस्वभावे संवृतिस्तेन उच्यते॥</p>
<p>१२०॥</p>
<p>अभिलापहेतुको भावः स्वभावो यदि विद्यते।<br>
अभिलापसंभवो भावो नास्तीति च न विद्यते॥</p>
<p>१२१॥</p>
<p>निर्वस्तुको ह्यभिलापस्तत्संवृत्यापि न विद्यते।<br>
विपर्यासस्य वस्तुत्वाच्चोपलब्धिर्न विद्यते॥</p>
<p>१२२॥</p>
<p>विद्यते चेद्विपर्यासो नैःस्वाभाव्यं न विद्यते।<br>
विपर्यासस्य वस्तुत्वाद्यद्यदेवोपलभ्यते।<br>
निःस्वभावं भवेत्तद्धि सर्वथापि न विद्यते॥</p>
<p>१२३॥</p>
<p>यदेतद्दृश्यते चित्रं चित्तं दौष्ठुल्यवासितम्।<br>
रूपावभासग्रहणं बहिर्धा चित्तविभ्रमम्॥</p>
<p>१२४॥</p>
<p>विकल्पेनाविकल्पेन विकल्पो हि प्रहीयते।<br>
विकल्पेनाविकल्पेन शून्यतातत्त्वदर्शनम्॥</p>
<p>१२५॥</p>
<p>मायाहस्ती यथा चित्रं पत्राणि कनका यथा।<br>
तथा दृश्यं नृणां ख्याति चित्ते अज्ञानवासिते॥</p>
<p>१२६॥</p>
<p>आर्यो न पश्यते भ्रान्तिं नापि तत्त्वं तदन्तरे।<br>
भ्रान्तिरेव भवेत्तत्त्वं यस्मात्तत्त्वं तदन्तरे॥</p>
<p>१२७॥</p>
<p>भ्रान्तिं विधूय सर्वां तु निमित्तं यदि जायते।<br>
सैव चास्य भवेद्भ्रान्तिरशुद्धं तिमिरं यथा॥</p>
<p>१२८॥</p>
<p>केशोण्डुकं तैमिरिको यथा गृह्णाति विभ्रमात्।<br>
विषयेषु तद्वद्बालानां ग्रहणं संप्रवर्तते॥</p>
<p>१२९॥</p>
<p>केशोण्डुकप्रख्यमिदं मरीच्युदकविभ्रमम्।<br>
त्रिभवं स्वप्नमायाभं विभावेन्तो विमुच्यते॥</p>
<p>१३०॥</p>
<p>विकल्पश्च विकल्प्यश्च विकल्पस्य प्रवर्तते।<br>
बन्धो बन्ध्यश्च बद्धश्च षडेते मोक्षहेतवः॥</p>
<p>१३१॥</p>
<p>न भूमयो न सत्यानि न क्षेत्रा न च निर्मिताः।<br>
बुद्धाः प्रत्येकबुद्धाश्च श्रावकाश्चापि कल्पिताः॥</p>
<p>१३२॥</p>
<p>पुद्गलः संततिः स्कन्धाः प्रत्यया ह्यणवस्तथा।<br>
प्रधानमीश्वरः कर्ता चित्तमात्रे विकल्प्यते॥</p>
<p>१३३॥</p>
<p>चित्तं हि सर्वं सर्वत्र सर्वदेहेषु वर्तते।<br>
विचित्रं गृह्यतेऽसद्भिश्चित्तमात्रं ह्यलक्षणम्॥</p>
<p>१३४॥</p>
<p>न ह्यात्मा विद्यते स्कन्धे स्कन्धाश्चैव हि नात्मनि।<br>
न ते यथा विकल्प्यन्ते न च ते वै न सन्ति च॥</p>
<p>१३५॥</p>
<p>अस्तित्वं सर्वभावानां यथा बालैर्विकल्प्यते।<br>
यदि ते  भवेद्यथादृष्टाः सर्वे स्युस्तत्त्वदर्शिनः॥</p>
<p>१३६॥</p>
<p>अभावात्सर्वधर्मणां संक्लेशो नास्ति शुद्धि च।<br>
न च ते तथा यथादृष्टा न च ते वै न सन्ति च॥</p>
<p>१३७॥</p>
<p>भ्रान्तिर्निमित्तं संकल्पः परतन्त्रस्य लक्षणम्।<br>
तस्मिन्निमित्ते यन्नाम तद्विकल्पितलक्षणम्॥</p>
<p>१३८॥</p>
<p>नामनिमित्तसंकल्पो यदा तस्य न जायते।<br>
प्रत्ययावस्तुसंकेतं परिनिष्पन्नलक्षणम्॥</p>
<p>१३९॥</p>
<p>वैपाकिकाश्च ये बुद्धा जिना नैर्माणिकाश्च ये।<br>
सत्त्वाश्च बोधिसत्त्वाश्च  क्षेत्राणि च दिशे दिशे॥</p>
<p>१४०॥</p>
<p>निस्यन्दधर्मनिर्माणा जिना नैर्माणिकाश्च ये।<br>
सर्वे ते ह्यमिताभस्य सुखावत्या विनिर्गताः॥</p>
<p>१४१॥</p>
<p>यच्च नैर्माणिकैर्भाष्टं यच्च भाष्टं विपाकजैः।<br>
सूत्रान्तवैपुल्यनयं तस्य संधिं विजानथ॥</p>
<p>१४२॥</p>
<p>यद्भाषितं जिनसुतैर्यच्च भाषन्ति नायकाः।<br>
यद्धि नैर्माणिकाभाष्टं न तु वैपाकिकैर्जिनैः॥</p>
<p>१४३॥</p>
<p>अनुत्पन्ना ह्यमी धर्मा न चैवैते न सन्ति च।<br>
गन्धर्वनगरस्वप्नमायानिर्माणसादृशाः॥</p>
<p>१४४॥</p>
<p>चित्तं प्रवर्तते चित्तं चित्तमेव विमुच्यते।<br>
चित्तं हि जायते नान्यच्चित्तमेव निरुध्यते॥</p>
<p>१४५॥</p>
<p>अर्थाभासं नृणां चित्तं चित्तं वै ख्याति कल्पितम्।<br>
नास्त्यर्थश्चित्तमात्रेयं निर्विकल्पो विमुच्यते॥</p>
<p>१४६॥</p>
<p>अनादिकालप्रपञ्चदौष्ठुल्यं हि समाहितम्।<br>
विकल्पो भावितस्तेन मिथ्याभासं प्रवर्तते॥</p>
<p>१४७॥</p>
<p>अर्थाभासे च विज्ञाने ज्ञानं तथतागोचरम्।<br>
परावृत्तं निराभासमार्याणां गोचरे ह्यसौ॥</p>
<p>१४८॥</p>
<p>अर्थप्रविचयं ध्यानं ध्यानं बालोपचारिकम्।<br>
तथतारम्बणं ध्यानं ध्यानं ताथागतं शुभम्॥</p>
<p>१४९॥</p>
<p>परिकल्पितं स्वभावेन सर्वधर्मा अजानकाः।<br>
परतन्त्रं समाश्रित्य विकल्पो भ्रमते नृणाम्॥</p>
<p>१५०॥</p>
<p>परतन्त्रं यथा शुद्धं विकल्पेन विसंयुतम्।<br>
परावृत्तं हि तथता विहारः कल्पवर्जितः॥</p>
<p>१५१॥</p>
<p>मा  विकल्पं विकल्पेथ विकल्पो नास्ति सत्यतः।<br>
भ्रान्तिं विकल्पयन्तस्य ग्राह्यग्राहकयोर्न तु।<br>
बाह्यार्थदर्शनं कल्पं स्वभावः परिकल्पितः॥</p>
<p>१५२॥</p>
<p>येन कल्पेन कल्पेन्ति स्वभावः प्रत्ययोद्भवः।<br>
बाह्यार्थदर्शनं मिथ्या नास्त्यर्थं चित्तमेव तु॥</p>
<p>१५३॥</p>
<p>युक्त्या विपश्यमानानां ग्राहग्राह्यं निरुध्यते।<br>
बाह्यो न विद्यते ह्यर्थो यथा बालैर्विकल्प्यते॥</p>
<p>१५४॥</p>
<p>वासनैर्लुलितं चित्तमर्थाभासं प्रवर्तते।<br>
कल्पद्वयनिरोधेन ज्ञानं तथतगोचरम्॥</p>
<p>१५५॥</p>
<p>उत्पद्यते ह्यनाभासमचिन्त्यमार्यगोचरम्।<br>
नामनिमित्तसंकल्पः स्वभावद्वयलक्षणम्।<br>
सम्यग्ज्ञानं हि तथता परिनिष्पन्नलक्षणम्॥</p>
<p>१५६॥</p>
<p>मातापितृसमायोगादालयमनसंयुतम्।<br>
घृतकुम्भे मूषिका यद्वत्सह शुक्रेण वर्धते॥</p>
<p>१५७॥</p>
<p>पेशीघनार्बुदं पिटकमशुभं कर्मचित्रितम्।<br>
कर्मवायुमहाभूतैः फलवत्संप्रपद्यते॥</p>
<p>१५८॥</p>
<p>पञ्चपञ्चकपञ्चैव व्रणाश्चैव नवैव तु।<br>
नखदन्तरोमसंछन्नः स्फुरमाणः प्रजायते॥</p>
<p>१५९॥</p>
<p>प्रजातमात्रं विष्ठाकृमिं सुप्तबुद्धेव मानवः।<br>
चक्षुषा स्फुरते रूपं विवृद्धिं याति कल्पनात्॥</p>
<p>१६०॥</p>
<p>ताल्वोष्ठपुटसंयोगाद्विकल्पेनावधार्यते।<br>
वाचा प्रवर्तते नॄणां शुकस्येव विकल्पना॥</p>
<p>१६१॥</p>
<p>निश्चितास्तीर्थ्यवादानां महायानमनिश्चितम्।<br>
सत्त्वाश्रयप्रवृत्तोऽयं कुदृष्टीनामनास्पदम्॥</p>
<p>१६२॥</p>
<p>प्रत्यात्मवेद्ययानं मे तार्किकाणामगोचरम्।<br>
पश्चात्काले गते नाथे ब्रूहि कोऽयं धरिष्यति॥</p>
<p>१६३॥</p>
<p>निर्वृते सुगते पश्चात्कालोऽतीतो भविष्यति।<br>
महामते निबोध त्वं यो नेत्रीं धारयिष्यति॥</p>
<p>१६४॥</p>
<p>दक्षिणापथवेदल्यां भिक्षुः श्रीमान् महायशाः।<br>
नागाह्वयः स नाम्ना तु सदसत्पक्षदारकः॥</p>
<p>१६५॥</p>
<p>प्रकाश्य लोके मद्यानं महायानमनुत्तरम्।<br>
आसाद्य भूमिं मुदितां यास्यतेऽसौ सुखावतीम्॥</p>
<p>१६६॥</p>
<p>बुद्ध्या विवेच्यमानानां स्वभावो नावधार्यते।<br>
यस्मात्तदनभिलाप्यास्ते निःस्वभावाश्च देशिताः॥</p>
<p>१६७॥</p>
<p>प्रत्ययोत्पादिते ह्यर्थे नास्त्यस्तीति न विद्यते।<br>
प्रत्ययान्तर्गतं भावं ये कल्पेन्त्यस्ति नास्ति च।<br>
दूरीभूता भवेन्मन्ये शासनात्तीर्थदृष्टयः॥</p>
<p>१६८॥</p>
<p>अभिधानं सर्वभावानां जन्मान्तरशतैः सदा।<br>
अभ्यस्तमभ्यसन्तं च परस्परविकल्पया॥</p>
<p>१६९॥</p>
<p>अकथ्यमाने संमोहं सर्वलोक आपद्यते।<br>
तस्मात्क्रियते नाम  संमोहस्य व्युदासार्थम्॥</p>
<p>१७०॥</p>
<p>त्रिविधेन विकल्पेन बालैर्भावा विकल्पिताः।<br>
भ्रान्तिर्नामविकल्पेन प्रत्ययैर्जनितेन च॥</p>
<p>१७१॥</p>
<p>अनिरुद्धा ह्यनुत्पन्नाः प्रकृत्या गगनोपमाः।<br>
अभावस्वभावा ये तु ते विकल्पितलक्षणाः॥</p>
<p>१७२॥</p>
<p>प्रतिभासबिम्बमायाभमरीच्या सुपिनेन तु।<br>
अलातचक्रगन्धर्वप्रतिश्रुत्कासमोद्भवाः॥</p>
<p>१७३॥</p>
<p>अद्वया तथता शून्या भूतकोष्टिश्च धर्मता।<br>
निर्विकल्पश्च देशेमि ये ते निष्पन्नलक्षणाः॥</p>
<p>१७४॥</p>
<p>वाक्चित्तगोचरं मिथ्या सत्यं प्रज्ञा विकल्पिता।<br>
द्वयान्तपतितं चित्तं तस्मात्प्रज्ञा न कल्पिता॥</p>
<p>१७५॥</p>
<p>अस्ति नास्ति च द्वावन्तौ यावच्चित्तस्य गोचरः।<br>
गोचरेण विधूतेन सम्यक्चित्तं निरुध्यते॥</p>
<p>१७६॥</p>
<p>विषयग्रहणाभावान्निरोधेन च नास्ति च।<br>
विद्यते तथतावस्था आर्याणां गोचरो यथा॥</p>
<p>१७७॥</p>
<p>बालानां न तथा ख्याति यथा ख्याति मनीषिणाम्।<br>
मनीषिणां तथा ख्याति सर्वधर्मा अलक्षणाः॥</p>
<p>१७८॥</p>
<p>हारकूटं यथा बालैः सुवर्णं परिकल्प्यते।<br>
असुवर्णं सुवर्णाभं तथा धर्माः कुतार्किकैः॥</p>
<p>१७९॥</p>
<p>अभूत्वा यस्य चोत्पादो भूत्वा चापि विनश्यति।<br>
प्रत्ययैः सदसच्चापि न ते मे शासने स्थिताः॥</p>
<p>१८०॥</p>
<p>अनाद्यनिधनाभावाद्भूतलक्षणसंस्थिताः।<br>
कारणकरवल्लोके न च बुध्यन्ति तार्किकाः॥</p>
<p>१८१॥</p>
<p>अतीतो विद्यते भावो विद्यते च अनागतः।<br>
प्रत्यक्षो विद्यते यस्मात्तस्माद्भावा अजातकाः॥</p>
<p>१८२॥</p>
<p>परिणामकालसंस्थानं भूतभावेन्द्रियेषु च।<br>
अन्तराभवसंग्राहं ये कल्पन्ति न ते बुधाः॥</p>
<p>१८३॥</p>
<p>न प्रतीत्यसमुत्पन्नं लोकं वर्णन्ति वै जिनाः।<br>
किं तु प्रत्ययमेवायं लोको गन्धर्वसंनिभः॥</p>
<p>१८४॥</p>
<p>धर्मसंकेत एवायं तस्मिंस्तदिदमुच्यते।<br>
संकेताच्च पृथग्भूतो न जातो न निरुध्यते॥</p>
<p>१८५॥</p>
<p>दर्पणे उदके नेत्रे भाण्डेषु च मणीषु च।<br>
बिम्बं हि दृश्यते तेषु न च बिम्बोऽस्ति कुत्रचित्॥</p>
<p>१८६॥</p>
<p>भावाभासं तथा चित्तं मृगतृष्णा यथा नभे।<br>
दृश्यते चित्ररूपेण स्वप्ने वन्ध्यौरसो यथा॥</p>
<p>१८७।<br>
न मे यानं महायानं न घोषो न च अक्षराः।<br>
न सत्या न विमोक्षा वै न निराभासगोचरम्॥</p>
<p>१८८॥</p>
<p>किं तु यानं महायानं समाधिवशवर्तिता।<br>
कायं मनोमयं चित्रं वशितापुष्पमण्डितम्॥</p>
<p>१८९॥</p>
<p>एकत्वेन पृथक्त्वेन भावो वै प्रत्यये न तु।<br>
जन्म समासमेवोक्तं निरोधो नाश एव हि॥</p>
<p>१९०॥</p>
<p>अजातशून्यता चैकमेकं जातेषु शून्यता।<br>
अजातशून्यता श्रेष्ठा नश्यते जातशून्यता॥</p>
<p>१९१॥</p>
<p>तथता शून्यता कोटी निर्वाणं धर्मधातुवत्।<br>
कायो मनोमयं चित्रं पर्यायैर्देशितं मया॥</p>
<p>१९२॥</p>
<p>सूत्रविनयाभिधर्मेण विशुद्धिं कल्पयन्ति ये।<br>
ग्रन्थतो न तु अर्थेन न ते नैरात्म्यमाश्रिताः॥</p>
<p>१९३॥</p>
<p>न तीर्थिकैर्न बुद्धैश्च न मया न च केनचित्।<br>
प्रत्ययैः साधितास्तित्वं कथं नास्तिर्भविष्यति॥</p>
<p>१९४॥</p>
<p>केन प्रसाधितास्तित्वं प्रत्ययैर्यस्य नास्तिता।<br>
उत्पादवाददुर्दृष्ट्या नास्त्यस्तीति विकल्पयेत्॥</p>
<p>१९५॥</p>
<p>यस्य नोत्पद्यते किंचिन्न किंचित्तं निरुध्यते।<br>
तस्यास्तिनास्ति नोपैति विविक्तं पश्यतो जगत्॥</p>
<p>१९६॥</p>
<p>दृश्यते शशविषाणाख्यं विकल्पो विद्यते नृणाम्।<br>
ये तु कल्पेन्ति ते भ्रान्ता मृगतृष्णां यथा मृगाः॥</p>
<p>१९७॥</p>
<p>विकल्पाभिनिवेशेन विकल्पः संप्रवर्तते।<br>
निर्हेतुकं विकल्पं हि विकल्पोऽपि न युज्यते॥</p>
<p>१९८॥</p>
<p>अजले च जलग्राहो मृगतृष्णा यथा नभे।<br>
दृश्यतेऽर्थो हि बालानामार्याणां न विशेषतः॥</p>
<p>१९९॥</p>
<p>आर्याणां दर्शनं शुद्धं विमोक्षत्रयसंभवम्।<br>
उत्पादभङ्गनिर्मुक्तं निराभासप्रचारिणम्॥</p>
<p>२००॥</p>
<p>गाम्भीर्योदार्यवैपुल्यं ज्ञानं क्षेत्रान् विभूति च।<br>
देशेमि जिनपुत्राणां श्रावकाणामनित्यताम्॥</p>
<p>२०१॥</p>
<p>अनित्यं त्रिभवं शून्यमात्मात्मीयविवर्जितम्।<br>
श्रावकाणां च देशेमि तथा सामान्यलक्षणम्॥</p>
<p>२०२॥</p>
<p>सर्वधर्मेष्वसंसक्तिर्विवेका ह्येकचारिका।<br>
प्रत्येकजिनपुत्राणां फलं देशेम्यतर्किकम्॥</p>
<p>२०३॥</p>
<p>स्वभावकल्पितं बाह्यं परतन्त्रं च देहिनाम्।<br>
अपश्यन्नात्मसंभ्रान्तिं ततश्चित्तं प्रवर्तते॥</p>
<p>२०४॥</p>
<p>दशमी तु भवेत्प्रथमी प्रथमी चाष्टमी भवेत्।<br>
नवमी सप्तमी चापि सप्तमी चाष्टमी  भवेत्॥</p>
<p>२०५॥</p>
<p>द्वितीया तु तृतीया स्याच्चतुर्थी पञ्चमी भवेत्।<br>
तृतीया तु भवेत्षष्ठी  निराभासे क्रमः कुतः॥</p>
<p>२०६॥</p>
<p>निराभासो हि भावानामभावो नास्ति योगिनाम्।<br>
भावाभावसमत्वेन आर्याणां जायते फलम्॥</p>
<p>२०७॥</p>
<p>कथं ह्यभावो भावानां कुरुते समतां कथम्।<br>
यदा चित्तं न जानाति बाह्यमध्यात्मिकं चलम्।<br>
तदा तु कुरुते नाशं समताचित्तदर्शनात्॥</p>
<p>२०८॥</p>
<p>अनादिमति संसारे भावग्राहोपगूहितम्।<br>
बालैः कील यथा कीलं प्रलोभ्य विनिवर्तते॥</p>
<p>२०९॥</p>
<p>तद्धेतुकं तदालम्ब्यं मनोगतिसमाश्रयम्।<br>
हेतुं ददाति चित्तस्य विज्ञानं च समाश्रितम्॥</p>
<p>२१०॥</p>
<p>वैपाकिकादधिष्ठानां निकायगतिसंभवात्।<br>
लभ्यन्ते येन वै स्वप्ने अभिज्ञाश्च चतुर्विधाः॥</p>
<p>२११॥</p>
<p>स्वप्ने च लभ्यते यच्च यच्च बुद्धप्रसादतः।<br>
निकायगतिगोत्रा ये ते विज्ञानविपाकजाः॥</p>
<p>२१२॥</p>
<p>वासनैर्भावितं चित्तं भावाभासं प्रवर्तते।<br>
बाला यदा न बुध्यन्ते उत्पादं देशयेत्तदा॥</p>
<p>२१३॥</p>
<p>यावद्वाक्यं विकल्पेति भावं वै लक्षणान्वितम्।<br>
तावद्विबुध्यते चित्तमपश्यन् हि स्वविभ्रमम्॥</p>
<p>२१४॥</p>
<p>उत्पादो  वर्ण्यते कस्मात्कस्माद्दृश्यं न वर्ण्यते।<br>
अदृश्यं दृश्यमानं हि कस्य किं वर्ण्यते कुतः॥</p>
<p>२१५॥</p>
<p>स्वच्छं चित्तं स्वभावेन मनः कलुषकारकम्।<br>
मनश्च सहविज्ञानैर्वासनां क्षिपते सदा॥</p>
<p>२१६॥</p>
<p>आलयो मुञ्चते कायं मनः प्रार्थयते गतिम्।<br>
विज्ञानं विषयाभासं भ्रान्तिं दृष्ट्वा प्रलभ्यते॥</p>
<p>२१७॥</p>
<p>मदीयं दृश्यते चित्तं बाह्यमर्थं न विद्यते।<br>
एवं विभावयेद्भ्रान्तिं तथतां चाप्यनुस्मरेत्॥</p>
<p>२१८॥</p>
<p>ध्यायिनां विषयः कर्म  बुद्धमाहात्म्यमेव च।<br>
एतानि त्रीण्यचिन्त्यानि अचिन्त्यं विज्ञानगोचरम्॥</p>
<p>२१९॥</p>
<p>अनागतमतीतं च  निर्वाणं पुद्गलं वचः।<br>
संवृत्या देशयाम्येतान् परमार्थस्त्वनक्षरः॥</p>
<p>२२०॥</p>
<p>नैकायिकाश्च तीर्थ्याश्च दृष्टिमेकांशमाश्रिताः।<br>
चित्तमात्रे विसंमूढा भावं कल्पेन्ति बाहिरम्॥</p>
<p>२२१॥</p>
<p>प्रत्येकबोधिं बुद्धत्वमर्हत्त्वं बुद्धदर्शनम्।<br>
गूढबीजं भवेद्बोधौ स्वप्ने वै सिध्यते तु यः॥</p>
<p>२२२॥</p>
<p>कुत्र केषां कथं कस्मात्किमर्थं च वदाहि मे।<br>
मयाचित्तमतिशान्तं सदसत्पक्षदेशनाम्॥</p>
<p>२२३॥</p>
<p>चित्तमात्रे विमूढानां मायानास्त्यस्तिदेशनाम्।<br>
उत्पादभङ्गसंयुक्तं लक्ष्यलक्षणवर्जितम्॥</p>
<p>२२४॥</p>
<p>विकल्पो मनो नाम विज्ञानैः पञ्चभिः सह।<br>
बिम्बौघजलतुल्यादौ चित्तबीजं प्रवर्तते॥</p>
<p>२२५॥</p>
<p>यदा चित्तं मनश्चापि  विज्ञानं न प्रवर्तते।<br>
तदा मनोमयं कायं लभते बुद्धभूमि च॥</p>
<p>२२६॥</p>
<p>प्रत्यया धातवः स्कन्धा धर्माणां च स्वलक्षणम्।<br>
प्रज्ञप्तिं पुद्गलं चित्तं स्वप्नकेशोण्डुकोपमाः॥</p>
<p>२२७॥</p>
<p>मायास्वप्नोपमं लोकं दृष्ट्वा तत्त्वं समाश्रयेत्।<br>
तत्त्वं हि लक्षणैर्मुक्तं युक्तिहेतुविवर्जितम्॥</p>
<p>२२८॥</p>
<p>प्रत्यात्मवेद्यमार्याणां विहारं तु स्मरेत्सदा।<br>
युक्तिहेतुविसंमूढं लोकं तत्त्वे निवेशयेत्॥</p>
<p>२२९॥</p>
<p>सर्वप्रपञ्चोपशमाद्भ्रान्तो नाभिप्रवर्तते।<br>
प्रज्ञा यावद्विकल्पन्ते भ्रान्तिस्तावत्प्रवर्तते॥</p>
<p>२३०॥</p>
<p>नैःस्वभाव्यं च भावं च शून्या वै नित्यानित्यता।<br>
उत्पादवादिनां दृष्टिर्न त्वनुत्पादवादिनाम्॥</p>
<p>२३१॥</p>
<p>एकत्वमन्यत्वोभयामीश्वराच्च यदृच्छया।<br>
कालाप्रधानादन्येभिः प्रत्ययैः कल्प्यते जगत्॥</p>
<p>२३२॥</p>
<p>संसारबीजं विज्ञानं सति दृश्ये प्रवर्तते।<br>
कुड्ये सति यथा चित्रं परिज्ञानान्निरुध्यते॥</p>
<p>२३३॥</p>
<p>मायापुरुषवन्नॄणां मृतजन्म प्रवर्तते।<br>
मोहात्तथैव बालानां बन्धमोक्षं प्रवर्तते॥</p>
<p>२३४॥</p>
<p>अध्यात्मबाह्यं द्विविधं धर्माश्च प्रत्ययानि च।<br>
एतद्विभावयन् योगी निराभासे प्रतिष्ठते॥</p>
<p>२३५॥</p>
<p>न वासनैर्भिद्यते चित्तं न चित्तं वासनैः सह।<br>
अभिन्नलक्षणं चित्तं वासनैः परिवेष्टितम्॥</p>
<p>२३६॥</p>
<p>मलवद्वासना यस्य मनोविज्ञानसंभवा।<br>
पटशुक्लोपमं चित्तं वासनैर्न विराजते॥</p>
<p>२३७॥</p>
<p>यथा न भावो नाभावो गगनं कथ्यते मया।<br>
आलयं हि तथा काये भावाभावविवर्जितम्॥</p>
<p>२३८॥</p>
<p>मनोविज्ञानव्यावृत्तं चित्तं कालुष्यवर्जितम्।<br>
सर्वधर्मावबोधेन चित्तं बुद्धं वदाम्यहम्॥</p>
<p>२३९॥</p>
<p>त्रिसंततिव्यवच्छिन्नं सत्तासत्ताविवर्जितम्।<br>
चातुष्कोटिकया मुक्तं भवं मायोपमं सदा॥</p>
<p>२४०॥</p>
<p>द्वे स्वभावो भवेत्सप्त भूमयश्चित्तसंभवाः।<br>
शेषा भवेयुर्निष्पन्ना भूमयो बुद्धभूमि च॥</p>
<p>२४१॥</p>
<p>रूपी चारूप्यधातुश्च कामधातुश्च निर्वृतिः।<br>
अस्मिन् कलेवरे सर्वं कथितं चित्तगोचरम्॥</p>
<p>२४२॥</p>
<p>उपलभ्यते यदा यावद्भ्रान्तिस्तावत्प्रवर्तते।<br>
भ्रान्तिः स्वचित्तसंबोधान्न प्रवर्तते न निवर्तते॥</p>
<p>२४३॥</p>
<p>अनुत्पादे कारणाभावो भावे संसारसंग्रहः।<br>
मायादिसदृशं पश्यन् लक्षणं न विकल्पयेत्॥</p>
<p>२४४॥</p>
<p>त्रियानमेकयानं च अयानं च वदाम्यहम्।<br>
बालानां मन्दबुद्धीनामार्याणां च विविक्तताम्॥</p>
<p>२४५॥</p>
<p>उत्पत्तिर्द्विविधा मह्यं लक्षणाधिगमौ च या।<br>
चतुर्विधो नयविधिः सिद्धान्तं युक्तिदेशना॥</p>
<p>२४६॥</p>
<p>संस्थानाकृतिविशेषैर्भ्रान्तिं दृष्ट्वा विकल्प्यते।<br>
नामसंस्थानविरहात्स्वभावमार्यगोचरम्॥</p>
<p>२४७॥</p>
<p>विकल्पेन कल्प्यते यावत्तावत्कल्पितलक्षणम्।<br>
विकल्पकल्पनाभावात्स्वभावमार्यगोचरम्॥</p>
<p>२४८॥</p>
<p>नित्यं च शाश्वतं तत्त्वं गोत्रं वस्तुस्वभावकम्।<br>
तथता चित्तनिर्मुक्तं कल्पनैश्च विवर्जितम्॥</p>
<p>२४९॥</p>
<p>यद्यद्वस्तु न शुद्धिः स्यात्संक्लेशो नापि कस्यचित्।<br>
यस्माच्च शुंध्यते चित्तं संक्लेशश्चापि दृश्यते।<br>
तस्मात्तत्त्वं भवेद्वस्तु विशुद्धमार्यगोचरम्॥</p>
<p>२५०॥</p>
<p>प्रत्ययैर्जनितं लोकं विकल्पैश्च विवर्जितम्।<br>
मायादिस्वप्नसदृशं विपश्यन्तो विमुच्यते॥</p>
<p>२५१॥</p>
<p>दौष्ठुल्यवासनाश्चित्राश्चित्तेन सह संयुताः।<br>
बहिर्धा दृश्यते नॄणां न हि चित्तस्य धर्मता॥</p>
<p>२५२॥</p>
<p>चित्तस्य धर्मता शुद्धा न चित्तं भ्रान्तिसंभवम्।<br>
भ्रान्तिश्च दौष्ठुल्यमयी तेन चित्तं न दृश्यते॥</p>
<p>२५३॥</p>
<p>भ्रान्तिमात्रं भवेत्तत्त्वं तत्त्वं नान्यत्र विद्यते।<br>
न संस्कारे न चान्यत्र किं तु संस्कारदर्शनात्॥</p>
<p>२५४॥</p>
<p>लक्ष्यलक्षणनिर्मुक्तं यदा पश्यति संस्कृतम्।<br>
विधूतं हि भवेत्तेन स्वचित्तं पश्यतो जगत्॥</p>
<p>२५५॥</p>
<p>चित्तमात्रं समारुह्य बाह्यमर्थं न कल्पयेत्।<br>
तथतालम्बने स्थित्वा चित्तमात्रमतिक्रमेत्॥</p>
<p>२५६॥</p>
<p>चित्तमात्रमतिक्रम्य निराभासमतिक्रमेत्।<br>
निराभासस्थितो योगी महायानं स पश्यति॥</p>
<p>२५७॥</p>
<p>अनाभोगगतिः शान्ता प्रणिधानैर्विशोधिता।<br>
ज्ञानमनात्मकं श्रेष्ठं निराभासे न पश्यति॥</p>
<p>२५८॥</p>
<p>चित्तस्य गोचरं पश्येत्पश्येज्ज्ञानस्य गोचरम्।<br>
प्रज्ञाया गोचरं पश्येल्लक्षणे न  प्रमुह्यते॥</p>
<p>२५९॥</p>
<p>चित्तस्य दुःखसत्यं समुदयो ज्ञानगोचरः।<br>
द्वे सत्ये बुद्धभूमिश्च प्रज्ञा यत्र प्रवर्तते॥</p>
<p>२६०॥</p>
<p>फलप्राप्तिश्च निर्वाणं मार्गमष्टाङ्गिकं तथा।<br>
सर्वधर्मावबोधेन बुद्धज्ञानं विशुध्यते॥</p>
<p>२६१॥</p>
<p>चक्षुश्च रूपमालोक आकाशश्च मनस्तथा।<br>
एभिरुत्पद्यते नॄणां विज्ञानं ह्यालयोद्भवम्॥</p>
<p>२६२॥</p>
<p>ग्राह्यं ग्राहो ग्रहीता च नास्ति नाम ह्यवस्तुकम्।<br>
निर्हेतुकं विकल्पं ये मन्यन्ति हि न ते बुधाः॥</p>
<p>२६३॥</p>
<p>अर्थे नाम ह्यसंभूतमर्थो नाम्नि तथैव च।<br>
हेत्वहेतुसमुत्पन्नं विकल्पं न विकल्पयेत्॥</p>
<p>२६४॥</p>
<p>सर्वभावस्वभावोऽसन् वचनं हि तथाप्यसत्।<br>
शून्यतां शून्यतार्थं वा बालोऽपश्यन् विधावति॥</p>
<p>२६५॥</p>
<p>सत्यस्थितिं मन्यनया दृष्ट्वा प्रज्ञप्तिदेशना।<br>
एकत्वं पञ्चधासिद्धमिदं सत्यं प्रहीयते॥</p>
<p>२६६॥</p>
<p>प्रपञ्चमारभेद्यश्च अस्तिनास्ति व्यतिक्रमेत्।<br>
नास्तिच्छन्दो भवे मिथ्यासंज्ञा नैरात्म्यदर्शनात्॥</p>
<p>२६७॥</p>
<p>शाश्वतं हि सकर्तृत्वं वादमात्रप्रवर्तितम्।<br>
सत्यं परं ह्यवक्तव्यं निरोधे धर्मदर्शनम्॥</p>
<p>२६८॥</p>
<p>आलयं हि समाश्रित्य मनो वै संप्रवर्तते।<br>
चित्तं मनश्च संश्रित्य विज्ञानं संप्रवर्तते॥</p>
<p>२६९॥</p>
<p>समारोपं समारोप्य तथता चित्तधर्मता।<br>
एतद्विभावयन् योगी चित्तमात्रज्ञतां लभेत्॥</p>
<p>२७०॥</p>
<p>मनश्च लक्षणं वस्तु नित्यानित्ये न मन्यते।<br>
उत्पादं चाप्यनुत्पादं योगी योगे न मन्यते॥</p>
<p>२७१॥</p>
<p>अर्थद्वयं न कल्पेन्ति विज्ञानं ह्यालयोद्भवम्।<br>
एकमर्थं द्विचित्तेन न जानीते तदुद्भवम्॥</p>
<p>२७२॥</p>
<p>न वक्ता न च वाच्योऽस्ति न शून्यं चित्तदर्शनात्।<br>
अदर्शनात्स्वचित्तस्य दृष्टिजालं प्रवर्तते॥</p>
<p>२७३॥</p>
<p>प्रत्ययागमनं नास्ति इन्द्रियाणि न केचन।<br>
न धातवो न च स्कन्धा न रागो न च संस्कृतम्॥</p>
<p>२७४॥</p>
<p>कर्मणोऽग्निं न वै पूर्वं न कृतं न च संस्कृतम्।<br>
न कोटि न च वै शक्तिर्न मोक्षो न च बन्धनम्॥</p>
<p>२७५॥</p>
<p>अव्याकृतो न  भावोऽस्ति धर्माधर्मं न चैव हि।<br>
न कालं न च निर्वाणं धर्मतापि न विद्यते॥</p>
<p>२७६॥</p>
<p>न च बुद्धो न सत्यानि न फलं न च हेतवः।<br>
विपर्ययो न निर्वाणं विभवो नास्ति संभवः॥</p>
<p>२७७॥</p>
<p>द्वादशाङ्गं न चैवास्ति अन्तानन्तं न चैव हि।<br>
सर्वदृष्टिप्रहाणाय चित्तमात्रं वदाम्यहम्॥</p>
<p>२७८॥</p>
<p>क्लेशाः कर्मपथा देहः कर्तारश्च फलं च वै।<br>
मरीचिस्वप्नसंकाशा गन्धर्वनगरोपमाः॥</p>
<p>२७९॥</p>
<p>चित्तमात्रव्यवस्थानाद्वयावृत्तं भावलक्षणम्।<br>
चित्तमात्रप्रतिष्ठानाच्छाश्वतोच्छेददर्शनम्॥</p>
<p>२८०॥</p>
<p>स्कन्धा न सन्ति निर्वाणे न चैवात्मा न लक्षणम्।<br>
चित्तमात्रावतारेण मोक्षग्राहान्निवर्तते॥</p>
<p>२८१॥</p>
<p>भूदृश्यहेतुको दोषो बहिर्धा ख्यायते नृणाम्।<br>
चित्तं ह्यदृश्यसंभूतं तेन चित्तं न दृश्यते॥</p>
<p>२८२॥</p>
<p>देहभोगप्रतिष्ठाना ख्यायते वासना नृणाम्।<br>
चित्तं न भावो नाभावो वासने न विराजते॥</p>
<p>२८३॥</p>
<p>मलो वै ख्यायते शुक्ले न शुक्ले ख्यायते मलः।<br>
घने हि गगनं यद्वत्तथा चित्तं न दृश्यते॥</p>
<p>२८४॥</p>
<p>चित्तेन चीयते कर्म ज्ञानेन च विचीयते।<br>
प्रज्ञया च निराभासं प्रभावं चाधिगच्छति॥</p>
<p>२८५॥</p>
<p>चित्तं विषयसंबद्धं ज्ञानं तर्के प्रवर्तते।<br>
निराभासे विशेषे च ज्ञानं वै संप्रवर्तते॥</p>
<p>२८६॥</p>
<p>चित्तं मनश्च विज्ञानं संज्ञा वै कल्पवर्जिता।<br>
अविकल्पधर्मतां प्राप्ताः श्रावका न जिनात्मजाः॥</p>
<p>२८७॥</p>
<p>क्षान्ते क्षान्ते विशेषे वै ज्ञानं ताथागतं शुभम्।<br>
संजायते विशेषार्थं समुदाचारवर्जितम्॥</p>
<p>२८८॥</p>
<p>परिकल्पितस्वभावोऽस्ति परतन्त्रो न विद्यते।<br>
कल्पितं गृह्यते भ्रान्त्या परतन्त्रं न कल्प्यते॥</p>
<p>२८९॥</p>
<p>चित्तं ह्यभूतसंभूतं न चित्तं दृश्यते क्वचित्।<br>
देहभोगप्रतिष्ठानं ख्यायते वासना नृणाम्॥</p>
<p>२९०॥</p>
<p>न सर्वभौतिकं रूपमस्ति रूपमभौतिकम्।<br>
गन्धर्वस्वप्नमाया या मृगतृष्णा ह्यभौतिका॥</p>
<p>२९१॥</p>
<p>प्रज्ञा हि त्रिविधा मह्यमार्यं येन प्रभावितम्।<br>
चित्तं ह्यदृश्यसंभूतं तेन चित्तं न दृश्यते॥</p>
<p>२९२॥</p>
<p>देहभोगप्रतिष्ठाना ख्यायते वासना नृणाम्।<br>
लक्षणं कल्पते येन यः स्वभावान् वृणोति च॥</p>
<p>२९३॥</p>
<p>यानद्वयविसंयुक्ता प्रज्ञा ह्याभासवर्जिता।<br>
संभवाभिनिवेशेन श्रावकाणां प्रवर्तते।<br>
चित्तमात्रावतारेण प्रज्ञा ताथागतीऽमला॥</p>
<p>२९४॥</p>
<p>सतो हि असतश्चापि प्रत्ययैर्यदि जायते।<br>
एकत्वान्यत्वदृष्टिश्च अवश्यं तैः समाश्रिता॥</p>
<p>२९५॥</p>
<p>विविधागतिर्हि निर्वृत्ता यथा माया न सिध्यति।<br>
निमित्तं हि तथा चित्रं कल्प्यमानं न सिध्यति॥</p>
<p>२९६॥</p>
<p>निमित्तदौष्ठुल्यमयं बन्धनं चित्तसंभवम्।<br>
परिकल्पितं ह्यजानानैः परतन्त्रं विकल्प्यते॥</p>
<p>२९७॥</p>
<p>य एव कल्पितो भावः परतन्त्रं तदेव हि।<br>
कल्पितं हि विचित्राभं परतन्त्रं विकल्प्यते॥</p>
<p>२९८॥</p>
<p>संवृतिः परमार्थश्च तृतीयं नास्ति हेतुकम्।<br>
कल्पितं संवृतिर्ह्युक्ता  तच्छेदादार्यगोचरः॥</p>
<p>२९९॥</p>
<p>यथा हि योगिनां वस्तु चित्रमेकं विराजते।<br>
न ह्यस्ति चित्रता तत्र तथा कल्पितलक्षणम्॥</p>
<p>३००॥</p>
<p>यथा हि तैमिरैश्चित्रं कल्प्यते रूपदर्शनम्।<br>
तिमिरं न रूपं नारूपं परतन्त्रं तथा बुधैः॥</p>
<p>३०१॥</p>
<p>हेमं स्यात्तु यथा शुद्धं जलं कलुषवर्जितम्।<br>
गगनं हि घनाभावात्तथा शुद्धं विकल्पितम्॥</p>
<p>३०२॥</p>
<p>श्रावकस्त्रिविधो मह्यं निर्मितः प्रणिधानजः।<br>
रागद्वेषविसंयुक्तः श्रावको धर्मसंभवः॥</p>
<p>३०३॥</p>
<p>बोधिसत्त्वोऽपि त्रिविधो बुद्धानां नास्ति लक्षणम्।<br>
चित्ते चित्ते तु सत्त्वानां बुद्धबिम्बं विदृश्यते॥</p>
<p>३०४॥</p>
<p>नास्ति वै कल्पितो भावः परतन्त्रं च विद्यते।<br>
समारोपापवादं च विकल्पं नो विनश्यति॥</p>
<p>३०५॥</p>
<p>कल्पितं यद्यभावः स्यात्परतन्त्रस्वभावतः।<br>
विनाभावेन वै भावं भावश्चाभावसंभवः॥</p>
<p>३०६॥</p>
<p>परिकल्पितं समाश्रित्य परतन्त्रं प्रलभ्यते।<br>
निमित्तनामसंबन्धाज्जायते परिकल्पितम्॥</p>
<p>३०७॥</p>
<p>अत्यन्तं चाप्यनिष्पन्नं कल्पितेन परोद्भवम्।<br>
तदा प्रज्ञायते शुद्धः स्वभावः पारमार्थिकः॥</p>
<p>३०८॥</p>
<p>परिकल्पितं दशविधं परतन्त्रं च षड्विधम्।<br>
तथता च प्रत्यात्मगतिमतो नास्ति विशेषणम्॥</p>
<p>३०९॥</p>
<p>पञ्च धर्मा भवेत्तत्वं स्वभावा हि त्रयस्तथा।<br>
एतद्विभावयन्  योगी तथतां नातिवर्तते॥</p>
<p>३१०॥</p>
<p>नक्षत्रमेघसंस्थानं सोमभास्करसंनिभम्।<br>
चित्तं संदृश्यते नॄणां दृश्याभं वासनोदितम्॥</p>
<p>३११॥</p>
<p>भूतालब्धात्मका  ह्येते न लक्ष्यं न च लक्षणम्।<br>
सर्वे भूतमया भूता यदि रूपं हि भौतिकम्॥</p>
<p>३१२॥</p>
<p>असंभूता महाभूता नास्ति भूतेषु भौतिकम्।<br>
कारणं हि महाभूताः कार्यं भूसलिलादयः॥</p>
<p>३१३॥</p>
<p>द्रव्यप्रज्ञप्तिरूपं च मायाजातिकृतं तथा।<br>
स्वप्नगन्धर्वरूपं च मृगतृष्णा च पञ्चमम्॥</p>
<p>३१४॥</p>
<p>इच्छन्तिकं पञ्चविधं गोत्राः पञ्च तथा भवेत्।<br>
पञ्च यानान्ययानं च निर्वाणं षड्विधं भवेत्॥</p>
<p>३१५॥</p>
<p>स्कन्धभेदाश्चतुर्विशद्रूपं चाष्टविधं भवेत्।<br>
बुद्धा भवेच्चतुर्विंशद्द्विविधाश्च जिनौरसाः॥</p>
<p>३१६॥</p>
<p>अष्टोत्तरं नयशतं श्रावकाश्च त्रयस्तथा।<br>
क्षेत्रमेकं हि बुद्धानां बुद्धश्चैकस्तथा भवेत्॥</p>
<p>३१७॥</p>
<p>विमुक्तयस्तथा तिस्रश्चित्तधारा चतुर्विधा।<br>
नैरात्म्यं षड्विधं मह्यं ज्ञेयं चापि चतुर्विधम्॥</p>
<p>३१८॥</p>
<p>कारणैश्च विसंयुक्तं दृष्टिदोषविवर्जितम्।<br>
प्रत्यात्मवेद्यमचलं महायानमनुत्तरम्॥</p>
<p>३१९॥</p>
<p>उत्पादं चाप्यनुत्पादमष्टधा नवधा भवेत्।<br>
एकानुपूर्वसमयं सिद्धान्तमेकमेव च॥</p>
<p>३२०॥</p>
<p>आरूप्यधात्वष्टविधं ध्यानभेदश्च षड्विधः।<br>
प्रत्येकजिनपुत्राणां  निर्याणं सप्तधा भवेत्॥</p>
<p>३२१॥</p>
<p>अध्वत्रयं  न चैवास्ति नित्यानित्यं च नास्ति वै।<br>
क्रिया कर्म फलं  चैव स्वप्नकार्यं तथा भवेत्॥</p>
<p>३२२॥</p>
<p>अन्ताद्यासंभवा बुद्धाः श्रावकाश्च जिनौरसाः।<br>
चित्तं दृश्यविसंयुक्तं मायाधर्मोपमं सदा॥</p>
<p>३२३॥</p>
<p>गर्भश्चक्रं तथा जातिर्नैष्क्रम्यं तुषितालयम्।<br>
सर्वक्षेत्रगताश्चापि दृश्यन्ते न च योनिजाः॥</p>
<p>३२४॥</p>
<p>संक्रान्तिं संचरं सत्त्वं देशना निर्वृतिस्तथा।<br>
सत्यं क्षेत्रावबोधिश्च प्रत्ययप्रेरितो भवेत्॥</p>
<p>३२५॥</p>
<p>लोका वनस्पतिर्द्वीपो नैरात्म्यतीर्थसंचरम्।<br>
ध्यानं यानालयप्राप्तिरचिन्त्यफलगोचरम्॥</p>
<p>३२६॥</p>
<p>चन्द्रनक्षत्रगोत्राणि नृपगोत्रा सुरालयम्।<br>
यक्षगन्धर्वगोत्राणि कर्मजा तृष्णसंभवा॥</p>
<p>३२७॥</p>
<p>अचिन्त्यपरिणामी च च्युतिर्वासनसंयुता।<br>
व्युच्छिन्नच्युत्यभावेन क्लेशजालं निरुध्यते॥</p>
<p>३२८॥</p>
<p>धनधान्यं सुवर्णं च क्षेत्रवस्तु विकल्प्यते।<br>
गवैडकाश्च दासा वै तथा हयगजादयः॥</p>
<p>३२९॥</p>
<p>तल्पविद्धे न स्वप्तव्यं भूमिश्चापि न लेपयेत्।<br>
सौवर्णराजतं पात्रं कांसं ताम्रं न कारयेत्॥</p>
<p>३३०॥</p>
<p>कम्बला नीलरक्ताश्च काषायो गोमयेन च।<br>
कर्दमैः फलपत्रैश्च  शुक्लान् योगी रजेत्सदा॥</p>
<p>३३१॥</p>
<p>शैलीकं मृन्मयं  लोहं शाङ्खं वै स्फटिकमयम्।<br>
पात्रार्थं धारयेद्योगी परिपूर्णं च मागधम्॥</p>
<p>३३२॥</p>
<p>चतुरङ्गुलं भवेच्छस्त्रं कुब्जं वै वस्तुच्छेदनः।<br>
शिल्पविद्यां न शिक्षेत योगी  योगपरायणः॥</p>
<p>३३३॥</p>
<p>क्रयविक्रयो न कर्तव्यो योगिना योगिवाहिना।<br>
आरामिकैश्च कर्तव्यमेतद्धर्मं वदाम्यहम्॥</p>
<p>३३४॥</p>
<p>गुप्तेन्द्रियं तथार्थज्ञं सूत्रान्ते विनये तथा।<br>
गृहस्थैर्न च संसृष्टं योगिनं तं वदाम्यहम्॥</p>
<p>३३५॥</p>
<p>शून्यागारे श्मशाने वा वृक्षमूले गुहासु वा।<br>
पलालेऽभ्यवकाशे च योगी वासं प्रकल्पयेत्॥</p>
<p>३३६॥</p>
<p>त्रिवस्त्रप्रावृतो नित्यं श्मशानाद्यत्रकुत्रचित्।<br>
वस्त्रार्थं संविधातव्यं यश्च दद्यात्सुखागतम्॥</p>
<p>३३७॥</p>
<p>युगमात्रानुसारी स्यात्पिण्डभक्षपरायणः।<br>
कुसुमेभ्यो यथा भ्रमरास्तथा पिण्डं समाचरेत्॥</p>
<p>३३८॥</p>
<p>गणे च गणसंसृष्टे भिक्षुणीषु च यद्भवेत्।<br>
तद्धि आजीवसंसृष्टं न तत्कल्पति योगिनाम्॥</p>
<p>३३९॥</p>
<p>राजानो राजपुत्राश्च अमात्याः श्रेष्ठिनस्तथा।<br>
पिण्डार्थे नोपदेशेत योगी योगपरायणः॥</p>
<p>३४०॥</p>
<p>मृतसूतकुलान्नं च मित्रप्रीतिसमन्वितम्।<br>
भिक्षुभिक्षुणिसंसृष्टं न तत्कल्पति योगिनाम्॥</p>
<p>३४१॥</p>
<p>विहारे यत्र वै धूमः पच्यते विधिवत्सदा।<br>
उद्दिश्य यत्कृतं चापि न तत्कल्पति योगिनाम्॥</p>
<p>३४२॥</p>
<p>उत्पादभङ्गनिर्मुक्तं सदसत्पक्षवर्जितम्।<br>
लक्ष्यलक्षणसंयुक्तं योगी लोकं विभावयेत्॥</p>
<p>३४३॥</p>
<p>समाधिबलसंयुक्तमभिज्ञैर्वशितैश्च वै।<br>
नचिरात्तु भवेद्योगी यद्युत्पादं न कल्पयेत्॥</p>
<p>३४४॥</p>
<p>अणुकालप्रधानेभ्यः कारणेभ्यो न कल्पयेत्।<br>
हेतुप्रत्ययसंभूतं योगी लोकं न कल्पयेत्॥</p>
<p>३४५॥</p>
<p>स्वकल्पकल्पितं लोकं  चित्रं वै वासनोदितम्।<br>
प्रतिपश्येत्सदा योगी मायास्वप्नोपमं भवम्॥</p>
<p>३४६॥</p>
<p>अपवादसमारोपवर्जितं दर्शनं सदा।<br>
देहभोगप्रतिष्ठाभं त्रिभवं न विकल्पयेत्॥</p>
<p>३४७॥</p>
<p>कृतभक्तपिण्डो निश्चितमृजुं संस्थाप्य वै तनुम्।<br>
बुद्धांश्च बोधिसत्त्वांश्च नमस्कृत्य पुनः पुनः॥</p>
<p>३४८॥</p>
<p>विनयात्सूत्रयुक्तिभ्यां तत्त्वं संहृत्य योगवित्।<br>
पञ्चधर्मस्वचित्तं च नैरात्म्यं च विभावयेत्॥</p>
<p>३४९॥</p>
<p>प्रत्यात्मधर्मताशुद्धा भूमयो बुद्धभूमि च।<br>
एतद्विभावयेद्योगी महापद्मेऽभिषिच्यते॥</p>
<p>३५०॥</p>
<p>विभ्राम्य गतयः सर्वा भवादुद्वेगमानसः।<br>
योगानारभते चित्रां गत्वा शिवपथीं शुभाम्॥</p>
<p>३५१॥</p>
<p>सोमभास्करसंस्थानं पद्मपत्रांशुसप्रभम्।<br>
गगनाग्निचित्रसदृशं योगी पुञ्जान् प्रपश्यते॥</p>
<p>३५२॥</p>
<p>निमित्तानि च चित्राणि तीर्थ्यमार्गं नयन्ति ते।<br>
श्रावकत्वे निपात्यन्ति प्रत्येकजिनगोचरे॥</p>
<p>३५३॥</p>
<p>विधूय सर्वाण्येतानि निराभासो यदा भवेत्।<br>
तदा बुद्धकरादित्याः सर्वक्षेत्रसमागताः।<br>
शिरो हि तस्य मार्जन्ति निमित्तं तथतानुगाः॥</p>
<p>३५४॥</p>
<p>अस्त्यनाकारतो भावः शाश्वतोच्छेदवर्जितः।<br>
सदसत्पक्षविगताः कल्पयिष्यन्ति  मध्यमम्॥</p>
<p>३५५॥</p>
<p>अहेतुवादे कल्प्यन्ते अहेतूच्छेददर्शनम्।<br>
बाह्यभावापरिज्ञानान्नाशयिष्यन्ति मध्यमम्॥</p>
<p>३५६॥</p>
<p>भावग्राहं न मोक्ष्यन्ते मा भूदुच्छेददर्शनम्।<br>
समारोपापवादेन देशयिष्यन्ति मध्यमम्॥</p>
<p>३५७॥</p>
<p>चित्तमात्रावबोधेन बाह्यभावा व्युदाश्रया।<br>
विनिवृत्तिर्विकल्पस्य प्रतिपत् सैव मध्यमा॥</p>
<p>३५८॥</p>
<p>चित्तमात्रं न दृश्यन्ति दृश्याभावान्न जायते।<br>
प्रतिपन्मध्यमा चैषा मया चान्यैश्च देशिता॥</p>
<p>३५९॥</p>
<p>उत्पादं चाप्यनुत्पादं भावाभावश्च शून्यता।<br>
नैःस्वभाव्यं च भावानां द्वयमेतन्न  कल्पयेत्॥</p>
<p>३६०॥</p>
<p>विकल्पवृत्त्या भावो न मोक्षं कल्पेन्ति बालिशाः।<br>
न चित्तवृत्त्यसंबोधाद्द्वयग्राहः प्रहीयते॥</p>
<p>३६१॥</p>
<p>स्वचित्तदृश्यसंबोधाद्द्वयग्राहः प्रहीयते।<br>
प्रहाणं हि परिज्ञानं विकल्प्यस्याविनाशकम्॥</p>
<p>३६२॥</p>
<p>चित्तदृश्यपरिज्ञानाद्विकल्पो न प्रवर्तते।<br>
अप्रवृत्तिर्विकल्पस्य तथता चित्तवर्जिता॥</p>
<p>३६३॥</p>
<p>तीर्थ्यदोषविनिर्मुक्ता प्रवृत्तिर्यदि दृश्यते।<br>
सा विद्वद्भिर्भवेद्धाह्या निवृत्तिश्चाविनाशतः॥</p>
<p>३६४॥</p>
<p>अस्यावबोधाद्बुद्धत्वं मया बुद्धैश्च देशितम्।<br>
अन्यथा कल्प्यमानं हि तीर्थ्यवादः प्रसज्यते॥</p>
<p>३६५॥</p>
<p>अजाः प्रसूतजन्मा वै अच्युताश्च च्यवन्ति च।<br>
युगपज्जलचन्द्राभा दृश्यन्ते क्षेत्रकोटिषु॥</p>
<p>३६६॥</p>
<p>एकधा बहुधा भूत्वा वर्षन्ति च ज्वलन्ति वै।<br>
चित्ते चिन्तमया भूत्वा चित्तमात्रं वदन्ति ते॥</p>
<p>३६७॥</p>
<p>चित्तेषु चित्तमात्रं च अचित्ता चित्तसंभवा।<br>
विचित्ररूपसंस्थानाश्चित्तमात्रे गतिंगताः॥</p>
<p>३६८॥</p>
<p>मौनीन्द्रैः श्रावकै रूपैः प्रत्येकजिनसादृशैः।<br>
अन्यैश्च विविधै रूपैश्चित्तमात्रं वदन्ति ते॥</p>
<p>३६९॥</p>
<p>आरूप्यरूपं ह्यारूपैर्नारकाणां च नारकम्।<br>
रूपं दर्श्यन्ति सत्त्वानां चित्तमात्रस्य कारणम्॥</p>
<p>३७०॥</p>
<p>मायोपमं समाधिं च कायं चापि मनोमयम्।<br>
दश भूमीश्च वशिताः परावृत्ता लभन्ति ते॥</p>
<p>३७१॥</p>
<p>स्वविकल्पविपर्यासैः प्रपञ्चस्पन्दितैश्च वै।<br>
दृष्टश्रुतमतज्ञाते बाला बध्यन्ति संज्ञया॥</p>
<p>३७२॥</p>
<p>निमित्तं परतन्त्रं हि यन्नाम तत्र कल्पितम्।<br>
परिकल्पितनिमित्तं पारतन्त्र्यात्प्रवर्तते॥</p>
<p>३७३॥</p>
<p>बुद्ध्या विवेच्यमानं हि न तन्त्रं  नापि कल्पितम्।<br>
निष्पन्नो नास्ति वै भावः कथं बुद्ध्या प्रकल्प्यते॥</p>
<p>३७४॥</p>
<p>निष्पन्नो विद्यते भावो भावाभावविवर्जितः।<br>
भावाभावविनिर्मुक्तौ द्वौ स्वभावौ कथं भवेत्॥</p>
<p>३७५॥</p>
<p>परिकल्पिते स्वभावे च स्वभावौ द्वौ प्रतिष्ठितौ।<br>
कल्पितं दृश्यते चित्रं विशुद्धमार्यगोचरम्॥</p>
<p>३७६॥</p>
<p>कल्पितं हि विचित्राभं परतन्त्रे विकल्प्यते।<br>
अन्यथा कल्प्यमानं हि तीर्थ्यवादं समाश्रयेत्॥</p>
<p>३७७॥</p>
<p>कल्पना कल्पनेत्युक्तं दर्शनाद्धेतुसंभवम्।<br>
विकल्पद्वयनिर्मुक्तं निष्पन्नं स्यात्तदेव हि॥</p>
<p>३७८॥</p>
<p>क्षेत्रं बुद्धाश्च निर्माणा एकं यानं त्रयं तथा।<br>
न निर्वाणमहं सर्वे शून्या उत्पत्तिवर्जिताः॥</p>
<p>३७९॥</p>
<p>षट्‍त्रिंशद्बुद्धभेदाश्च दश भेदाः पृथक्पृथक्।<br>
सत्त्वानां चित्तसंताना एते क्षेत्राण्यभाजनम्॥</p>
<p>३८०॥</p>
<p>यथा हि  कल्पितं भावं ख्यायते चित्रदर्शनम्।<br>
न ह्यस्ति चित्रता तत्र बुद्धधर्मं तथा जगत्॥</p>
<p>३८१॥</p>
<p>धर्मबुद्धो भवेद्बुद्धः शेषा वै तस्य निर्मिताः।<br>
सत्त्वाः स्वबीजसंतानं पश्यन्ते बुद्धदर्शनैः॥</p>
<p>३८२॥</p>
<p>भ्रान्तिनिमित्तसंबन्धाद्विकल्पः संप्रवर्तते।<br>
विकल्पा तथता नान्या  न निमित्ता विकल्पना॥</p>
<p>३८३॥</p>
<p>स्वाभाविकश्च संभोगो निर्मितं पञ्चनिर्मितम्।<br>
षट्‍त्रिंशकं बुद्धगणं बुद्धः स्वाभाविको भवेत्॥</p>
<p>३८४॥</p>
<p>नीले रक्तेऽथ लवणे शङ्खे क्षीरे च शार्करे।<br>
कषायैः फलपुष्पाद्यैः किरणा यथ भास्करे॥</p>
<p>३८५॥</p>
<p>न चान्ये न च नानन्ये तरंगा ह्युदधाविव।<br>
विज्ञानानि तथा सप्त चित्तेन सह संयुता॥</p>
<p>३८६॥</p>
<p>उदधेः परिणामोऽसौ तरंगाणां विचित्रता।<br>
आलयं हि तथा  चित्रं विज्ञानाख्यं प्रवर्तते॥</p>
<p>३८७॥</p>
<p>चित्तं मनश्च विज्ञानं लक्षणार्थं प्रकल्प्यते।<br>
अभिन्नलक्षणान्यष्टौ न च लक्ष्यं न लक्षणम्॥</p>
<p>३८८॥</p>
<p>उदधेश्च तरंगाणां यथा नास्ति विशेषणम्।<br>
विज्ञानानां तथा चित्ते परिणामो न लभ्यते॥</p>
<p>३८९॥</p>
<p>चित्तेन चीयते कर्म मनसा च विचीयते।<br>
विज्ञानेन विजानाति दृश्यं कल्पेति पञ्चभिः॥</p>
<p>३९०॥</p>
<p>नीलरक्तप्रकार हि विज्ञानं ख्यायते नृणाम्।<br>
तरंगचित्तसाधर्म्यं वद कस्मान्महामुने॥</p>
<p>३९१॥</p>
<p>नीलरक्तप्रकारं हि तरंगेषु न विद्यते।<br>
वृत्तिश्च वर्ण्यते चित्ते लक्षणार्थं हि बालिशाः॥</p>
<p>३९२॥</p>
<p>न तस्य विद्यते वृत्तिः स्वचित्तं ग्राह्यवर्जितम्।<br>
ग्राह्ये सति हि वै ग्राहस्तरंगैः सह  साध्यते॥</p>
<p>३९३॥</p>
<p>देहभोगप्रतिष्ठानं विज्ञानं ख्यायते नृणाम्।<br>
तेनास्य दृश्यते वृत्तिस्तरंगैः सहसादृशा॥</p>
<p>३९४॥</p>
<p>उदधिस्तरंगभावेन नृत्यमानो विभाव्यते।<br>
आलयस्य तथा वृत्तिः कस्माद्बुद्ध्या न गृह्यते॥</p>
<p>३९५॥</p>
<p>बालानां  बुद्धिवैकल्यादालयं  ह्युदधेर्यथा।<br>
तरंगवृत्तिसाधर्म्या दृष्टान्तेनोपनीयते॥</p>
<p>३९६॥</p>
<p>उदेति भास्करो यद्वत्समं हीनोत्तमे जने।<br>
तथा त्वं लोकप्रद्योत तत्त्वं देशेसि बालिशान्॥</p>
<p>३९७॥</p>
<p>कृत्वा धर्मेष्ववस्थानं कस्मात्तत्त्वं न भाषसे।<br>
भाषसे यदि तत्त्वं वै तत्त्वं चित्ते न विद्यते॥</p>
<p>३९८॥</p>
<p>उदधेर्यथा तरंगाणि दर्पणे  सुपिने यथा।<br>
दृश्यन्ते  युगपत्काले तथा चित्तं स्वगोचरे।<br>
वैकल्याद्विषयाणां हि क्रमवृत्त्या प्रवर्तते॥</p>
<p>३९९॥</p>
<p>विज्ञानेन विजानाति मनसा मन्यते पुनः।<br>
पञ्चानां ख्यायते दृश्यं क्रमो नास्ति समाहिते॥</p>
<p>४००॥</p>
<p>चित्राचार्यो यथा कश्चिच्चित्रान्तेवासिकोऽपि वा।<br>
चित्रार्थे नामयेद्रङ्गं देशनापि तथा मम॥</p>
<p>४०१॥</p>
<p>रङ्गे न विद्यते चित्रं न कुड्ये न च भाजने।<br>
सत्त्वानां कर्षणार्थाय रङ्गैश्चित्रं विकल्प्यते॥</p>
<p>४०२॥</p>
<p>देशनाव्यभिचारी च तत्त्वं ह्यक्षरवर्जितम्।<br>
कृत्वा धर्मे व्यवस्थानं तत्त्वं देशेमि योगिनाम्॥</p>
<p>४०३॥</p>
<p>तत्त्वं प्रत्यात्मगतिकं कल्प्यकल्पनवर्जितम्।<br>
देशेमि जिनपुत्राणां बालानां देशनान्यथा॥</p>
<p>४०४॥</p>
<p>विचित्रा हि यथा माया दृश्यते न च विद्यते।<br>
देशना हि तथा चित्रा दृश्यतेऽव्यभिचारिणी॥</p>
<p>४०५॥</p>
<p>देशना हि यदन्यस्य तदन्यस्याप्यदेशना।<br>
आतुरे आतुरे यद्वद्भिषग्द्रव्यं प्रयच्छति।<br>
बुद्धा हि  तद्वत्सत्त्वानां चित्तमात्रं वदन्ति ते॥</p>
<p>४०६॥</p>
<p>बाह्यवासनबीजेन विकल्पः संप्रवर्तते।<br>
तन्त्रं हि येन गृह्णाति यद्गृह्णाति स कल्पितम्॥</p>
<p>४०७॥</p>
<p>बाह्यमालम्बनं गृह्यं चित्तं चाश्रित्य जायते।<br>
द्विधा प्रवर्तते  भ्रान्तिस्तृतीयं नास्ति कारणम्॥</p>
<p>४०८॥</p>
<p>यस्माच्च जायते भ्रान्तिर्यदाश्रित्य च जायते।<br>
षड्द्वादशाष्टादशकं चित्तमेव वदाम्यहम्॥</p>
<p>४०९॥</p>
<p>स्वबीजग्राह्यसंबन्धादात्मग्राहः प्रहीयते।<br>
चित्तकल्पावतारेण धर्मग्राहः प्रहीयते॥</p>
<p>४१०॥</p>
<p>यत्तु आलयविज्ञानं तद्विज्ञानं प्रवर्तते।<br>
आध्यात्मिकं ह्यायतनं भवेद्बाह्यं यदाभया॥</p>
<p>४११॥</p>
<p>नक्षत्रकेशग्रहणं स्वप्नरूपं यथाबुधैः।<br>
संस्कृतासंस्कृतं नित्यं कल्प्यते न च विद्यते॥</p>
<p>४१२॥</p>
<p>गन्धर्वनगरं माया मृगतृष्णाम्भसां यथा।<br>
असन्तो वा विदृश्यन्ते परतन्त्रं तथा भवेत्॥</p>
<p>४१३॥</p>
<p>आत्मेन्द्रियोपचारं हि त्रिचित्ते देशयाम्यहम्।<br>
चित्तं मनश्च विज्ञानं स्वलक्षणविसंयुता॥</p>
<p>४१४॥</p>
<p>चित्तं मनश्च विज्ञानं नैरात्म्यं स्याद्द्वयं तथा।<br>
पञ्च धर्माः स्वभावा हि बुद्धानां गोचरो ह्ययम्॥</p>
<p>४१५॥</p>
<p>लक्षणेन भवेत्रीणी एकं वासनहेतुकाः।<br>
रङ्गं हि यथाप्येकं कुड्ये चित्रं विदृश्यते॥</p>
<p>४१६॥</p>
<p>नैरात्म्यमद्वयं चित्तं मनोविज्ञानमेव च।<br>
पञ्च धर्माः स्वभावा हि मम गोत्रे न सन्ति ते॥</p>
<p>४१७॥</p>
<p>चित्तलक्षणनिर्मुक्तं विज्ञानमनवर्जितम्।<br>
धर्मस्वभावविरहं गोत्रं ताथागतं लभेत्॥</p>
<p>४१८॥</p>
<p>कायेन वाचा मनसा न तत्र क्रियते शुभम्।<br>
गोत्रं ताथागतं शुद्धं समुदाचारवर्जितम्॥</p>
<p>४१९॥</p>
<p>अभिज्ञैर्वशितैः शुद्धं समाधिबलमण्डितम्।<br>
कायं मनोमयं चित्तं गोत्रं ताथागतं शुभम्॥</p>
<p>४२०॥</p>
<p>प्रत्यात्मवेद्यं ह्यमलं हेतुलक्षणवर्जितम्।<br>
अष्टमी बुद्धभूमिश्च गोत्रं ताथागतं भवेत्॥</p>
<p>४२१॥</p>
<p>दूरंगमा साधुमती धर्ममेघा तथागती।<br>
एतद्धि गोत्रं बुद्धानां शेषा यानद्वयावहा॥</p>
<p>४२२॥</p>
<p>सत्त्वसंतानभेदेन लक्षणार्थं च बालिशाम्।<br>
देश्यन्ते भूमयः सप्त बुद्धैश्चित्तवशं गताः॥</p>
<p>४२३॥</p>
<p>वाक्कायचित्तदौष्ठुल्यं सप्तम्यां न प्रवर्तते।<br>
अष्टम्यां ह्याश्रयस्तस्य स्वप्नौघसमसादृशः॥</p>
<p>४२४॥</p>
<p>भूम्यष्टम्यां च पञ्चम्यां शिल्पविद्याकलागमम्।<br>
कुर्वन्ति जिनपुत्रा वै नृपत्वं च भवालये॥</p>
<p>४२५॥</p>
<p>उत्पादमथ नोत्पादं शून्याशून्यं न कल्पयेत्।<br>
स्वभावमस्वभावत्वं चित्तमात्रे न विद्यते॥</p>
<p>४२६॥</p>
<p>इदं तथ्यमिदं तथ्यमिदं मिथ्या विकल्पयेत्।<br>
प्रत्येकश्रावकाणां च देशना न जिनौरसाम्॥</p>
<p>४२७॥</p>
<p>सच्चासच्च सतो नैव क्षणिकं लक्षणं न वै।<br>
प्रज्ञप्तिद्रव्यसन्नैव चित्तमात्रे न विद्यते॥</p>
<p>४२८॥</p>
<p>भावा विद्यन्ति संवृत्या परमार्थे न भावकाः।<br>
निःस्वभावेषु या भ्रान्तिस्तत्सत्यं संवृतिर्भवेत्॥</p>
<p>४२९॥</p>
<p>असत्सु सर्वधर्मेषु प्रज्ञप्तिः क्रियते मया।<br>
अभिलापो व्यवहारश्च बालानां तत्त्ववर्जितः॥</p>
<p>४३०॥</p>
<p>अभिलापसंभवो भावो विद्यते ह्यर्थगोचरः।<br>
अभिलापसंभवो भावो दृष्ट्वा वै नास्ति विद्यते॥</p>
<p>४३१॥</p>
<p>कुड्याभावे यथा चित्रं छायायां स्थाणुवर्जिते।<br>
आलयं तु तथा शुद्धं तरंगे न विराजते॥</p>
<p>४३२॥</p>
<p>नटवत्तिष्ठते चित्तं मनो विदूषसादृशम्।<br>
विज्ञानपञ्चकैः सार्धं दृश्यं कल्पति रङ्गवत्॥</p>
<p>४३३॥</p>
<p>देशनाधर्मनिष्यन्दो यच्च निष्यन्दनिर्मितम्।<br>
बुद्धा ह्येते भवेत्पौराः शेषा निर्माणविग्रहाः॥</p>
<p>४३४॥</p>
<p>दृश्यं न विद्यते चित्तं चित्तं दृश्यात्प्रमुह्यते।<br>
देहभोगप्रतिष्ठानमालयं ख्यायते नृणाम्॥</p>
<p>४३५॥</p>
<p>चित्तं मनश्च विज्ञानं स्वभावं धर्मपञ्चकम्।<br>
नैरात्म्यं द्वितयं शुद्धं प्रभाषन्ते विनायकाः॥</p>
<p>४३६॥</p>
<p>तार्किकाणामविषयं श्रावकाणां न चैव हि।<br>
यं देशयन्ति वै नाथा प्रत्यात्मगतिगोचरम्॥</p>
<p>४३७॥</p>
<p>दीर्घह्रस्वादिसंबद्धमन्योन्यतः प्रवर्तते।<br>
अस्तित्वसाधका नास्ति अस्ति नास्तित्वसाधकम्॥</p>
<p>४३८॥</p>
<p>अणुशो विभज्य द्रव्यं न वै रूपं विकल्पयेत्।<br>
चित्तमात्रव्यवस्थानं कुदृष्ट्या न प्रसीदति॥</p>
<p>४३९॥</p>
<p>मा शून्यतां विकल्पेथ माशून्यमिति वा पुनः।<br>
नास्त्यस्ति कल्पनैवेयं कल्प्यमर्थं न विद्यते॥</p>
<p>४४०॥</p>
<p>गुणाणुद्रव्यसंघातै रूपं बालैर्विकल्प्यते।<br>
एकैकमणुशो नास्ति अतोऽप्यर्थं न विद्यते॥</p>
<p>४४१॥</p>
<p>स्वचित्तं दृश्यसंस्थानं बहिर्धा ख्यायते नृणाम्।<br>
बाह्यं न विद्यते दृश्यमतोऽप्यर्थं न विद्यते॥</p>
<p>४४२॥</p>
<p>चित्रं केशोण्डुकं मायां स्वप्न गन्धर्वमेव च।<br>
अलातं मृगतृष्णा च असन्तं ख्यायते नृणाम्॥</p>
<p>४४३॥</p>
<p>नित्यानित्यं तथैकत्वमुभयं नोभयं तथा।<br>
अनादिदोषसंबद्धा बालाः कल्पेन्ति मोहिताः॥</p>
<p>४४४॥</p>
<p>यानव्यवस्था नैवास्ति यानमेकं वदाम्यहम्।<br>
परिकर्षणार्थं बालानां यानभेदं वदाम्यहम्॥</p>
<p>४४५॥</p>
<p>विमुक्तयस्तथा तिस्रो धर्मनैरात्म्यमेव च।<br>
समताज्ञानक्लेशाख्या विमुक्त्या ते विवर्जिताः॥</p>
<p>४४६॥</p>
<p>यथा हि काष्ठमुदधौ तरंगैर्विप्रवाह्यते।<br>
तथा च श्रावको मूढो लक्षणेन प्रवाह्यते॥</p>
<p>४४७॥</p>
<p>निष्ठागतिर्न तत्तस्या न च भूयो निवर्तते।<br>
समाधिकायं संप्राप्य आ कल्पान्न प्रबुध्यते॥</p>
<p>४४८॥</p>
<p>वासनाक्लेशसंबद्धा पर्युत्थानैर्विसंयुताः।<br>
समाधिमदमत्तास्ते धातौ तिष्ठन्त्यनास्रवे॥</p>
<p>४४९॥</p>
<p>यथा हि मत्तः पुरुषो मद्याभावाद्विबुध्यते।<br>
तथा ते बुद्धधर्माख्यं कायं प्राप्स्यन्ति मामकम्॥</p>
<p>४५०॥</p>
<p>पङ्कमग्नो यथा हस्ती इतस्ततो न धावति।<br>
समाधिमदमग्ना वै तथा तिष्ठन्ति श्रावकाः॥</p>
<p>४५१॥</p>
<p>अधिष्ठानं नरेन्द्राणां प्रणीधानैर्विशोधितम्।<br>
अभिषेकसमाध्याद्यं प्रथमा दशमी च वै॥</p>
<p>४५२॥</p>
<p>आकाशं शशशृङ्गं च वन्ध्यायाः पुत्र एव च।<br>
असन्तश्चाभिलप्यन्ते तथा भावेषु कल्पना॥</p>
<p>४५३॥</p>
<p>वासनाहेतुकं लोकं नासन्न सदसत्क्वचित्।<br>
ये पश्यन्ति विमुच्यन्ते धर्मनैरात्म्यकोविदाः॥</p>
<p>४५४॥</p>
<p>स्वभावकल्पितं नाम परभावश्च तन्त्रजः।<br>
निष्पन्नं तथतेत्युक्तं सूत्रे सूत्रे सदा मया॥</p>
<p>४५५॥</p>
<p>व्यञ्जनं पदकायं च नाम चापि विशेषतः।<br>
बालाः सजन्ति दुर्मेधा यथा पङ्के महागजाः॥</p>
<p>४५६॥</p>
<p>देवयानं ब्रह्मयानं श्रावकीयं तथैव च।<br>
ताथागतं च प्रत्येकं यानान्येतान् वदाम्यहम्॥</p>
<p>४५७॥</p>
<p>यानानां नास्ति वै निष्ठा यावच्चित्तं प्रवर्तते।<br>
चित्ते तु वै परावृत्ते न यानं न च यायिनः॥</p>
<p>४५८॥</p>
<p>चित्तं विकल्पो विज्ञप्तिर्मनो विज्ञानमेव च।<br>
आलयं त्रिभवश्चेष्टा एते चित्तस्य पर्ययाः॥</p>
<p>४५९॥</p>
<p>आयुरुष्माथ विज्ञानमालयो जीवितेन्द्रियम्।<br>
मनश्च मनविज्ञानं विकल्पस्य विशेषणम्॥</p>
<p>४६०॥</p>
<p>चित्तेन धार्यते कायो मनो मन्यति वै सदा।<br>
विज्ञानं चित्तविषयं विज्ञानैः सह छिन्दति॥</p>
<p>५६१॥</p>
<p>तृष्णा हि माता इत्युक्ता अविद्या च तथा पिता।<br>
विषयावबोधाद्विज्ञानं बुद्ध इत्युपदिश्यते॥</p>
<p>४६२॥</p>
<p>अर्हन्तो ह्यनुशयाः स्कन्धाः संघः स्कन्धकपञ्चकः।<br>
निरन्तरान्तरच्छेदात्कर्म ह्यानन्तरं भवेत्॥</p>
<p>४६३॥</p>
<p>नैरात्म्यस्य द्वयं क्लेशास्तथैवावरणद्वयम्।<br>
अचिन्त्यपरिणामिन्याश्च्युतेर्लाभास्तथागताः॥</p>
<p>४६४॥</p>
<p>सिद्धान्तश्च नयश्चापि प्रत्यात्मं शासनं च वै।<br>
ये पश्यन्ति विभागज्ञा न ते तर्कवशं गताः। ४६५॥</p>
<p>न भावो विद्यते सत्यं यथा बालैर्विकल्प्यते।<br>
अभावेन तु वै मोक्षं कथं नेच्छन्ति तार्किकाः॥</p>
<p>४६६॥</p>
<p>उत्पादभङ्गसंबद्धं संस्कृतं प्रतिपश्यतः।<br>
दृष्टिद्वयं प्रपुष्णन्ति न च जानन्ति प्रत्ययान्॥</p>
<p>४६७॥</p>
<p>एकमेव भवेत्सत्यं निर्वाणं मनवर्जितम्।<br>
कदलीस्वप्नमायाभं लोकं पश्येद्विकल्पितम्॥</p>
<p>४६८॥</p>
<p>रागो न विद्यते द्वेषो मोहश्चापि न पुद्गलः।<br>
तृष्णाया ह्युदिताः स्कन्धा विद्यन्ते स्वप्नसादृशाः॥</p>
<p>४६९॥</p>
<p>यस्यां च रात्र्यां धिगमो यस्यां च परिनिर्वृतः।<br>
एतस्मिन्नन्तरे नास्ति मया किंचित्प्रकाशितम्॥</p>
<p>४७०॥</p>
<p>प्रत्यात्मधर्मस्थितितां संधाय कथितं मया।<br>
तैश्च बुद्धैर्मया चैव न च किंचिद्विशेषितम्॥</p>
<p>४७१॥</p>
<p>द्रव्यवद्विद्यते ह्यात्मा स्कन्धा लक्षणवर्जिताः।<br>
स्कन्धा विद्यन्ति भावेन आत्मा तेषु न विद्यते॥</p>
<p>४७२॥</p>
<p>प्रतिपत्तिं विभावन्तो क्लेशैर्मानुषसंगमैः।<br>
मुच्यते सर्वदुःखेभ्यः स्वचित्तं पश्यतो जगत्॥</p>
<p>४७३॥</p>
<p>कारणैः प्रत्ययैश्चापि येषां लोकः प्रवर्तते।<br>
चातुष्कोटिकया युक्तो न ते मन्नयकोविदाः॥</p>
<p>४७४॥</p>
<p>सदसन्न जायते लोको नासन्न सदसत्क्वचित्।<br>
प्रत्ययैः कारणैश्चापि कथं बालैर्विकल्प्यते॥</p>
<p>४७५॥</p>
<p>न सन्नासन्न सदसद्यदा लोकं प्रपश्यति।<br>
तदा व्यावर्तते चित्तं नैरात्म्यं चाधिगच्छति॥</p>
<p>४७६॥</p>
<p>अनुत्पन्नाः सर्वभावा यस्मात्प्रत्ययसंभवाः।<br>
कार्यं हि प्रत्ययाः सर्वे न कार्याज्जायते भवः॥</p>
<p>४७७॥</p>
<p>कार्यं न जायते कार्यं द्वित्वं कार्ये प्रसज्यते।<br>
न च  द्वित्वप्रसङ्गेन कार्याभावोपलभ्यते॥</p>
<p>४७८॥</p>
<p>आलम्बालम्बविगतं यदा पश्यति संस्कृतम्।<br>
निमित्तं चित्तमात्रं हि चित्तमात्रं वदाम्यहम्॥</p>
<p>४७९॥</p>
<p>मात्रास्वभावसंस्थानं प्रत्ययैर्भाववर्जितम्।<br>
निष्ठाभावपरं ब्रह्म एतां मात्रां वदाम्यहम्॥</p>
<p>४८०॥</p>
<p>प्रज्ञप्तिसत्यतो ह्यात्मा द्रव्यः स हि न विद्यते।<br>
स्कन्धानां स्कन्धता तद्वत्प्रज्ञप्त्या न तु द्रव्यतः॥</p>
<p>४८१॥</p>
<p>चतुर्विधा वै समता लक्षणं हेतुभाजनम्।<br>
नैरात्म्यसमता चैव चतुर्था योगयोगिनाम्॥</p>
<p>४८२॥</p>
<p>व्यावृत्तिः सर्वदृष्टीनां कल्प्यकल्पनवर्जिता।<br>
अनुपलम्भो ह्यजातिश्च चित्तमात्रं वदाम्यहम्॥</p>
<p>४८३॥</p>
<p>न भावं नापि चाभावं भावाभावविवर्जितम्।<br>
तथता चित्तनिर्मुक्तं चित्तमात्रं वदाम्यहम्॥</p>
<p>४८४॥</p>
<p>तथता शून्यता कोटी निर्वाणं धर्मधातुकम्।<br>
कायं मनोमयं चित्तं चित्तमात्रं वदाम्यहम्॥</p>
<p>४८५॥</p>
<p>विकल्पवासनाबद्धं विचित्रं चित्तसंभवम्।<br>
बहिर्धा जायते नॄणां चित्तमात्रं हि लौकिकम्॥</p>
<p>४८६॥</p>
<p>दृश्यं न विद्यते बाह्यं चित्तचित्रं विदृश्यते।<br>
देहभोगप्रतिष्ठाभं चित्तमात्रं वदाम्यहम्॥</p>
<p>४८७॥</p>
<p>श्रावकाणां क्षयज्ञानं बुद्धानां जन्मसंभवम्।<br>
प्रत्येकजिनपुत्राणां असंक्लेशात्प्रवर्तते॥</p>
<p>४८८॥</p>
<p>बहिर्धा नास्ति वै रूपं स्वचित्तं दृश्यते बहिः।<br>
अनवबोधात्स्वचित्तस्य बालाः कल्पेन्ति संस्कृतम्॥</p>
<p>४८९॥</p>
<p>बाह्यमर्थमजानानैः स्वचित्तचित्रदर्शनम्।<br>
हेतुभिर्वार्यते मूढैश्चातुष्कोटिकयोजितैः॥</p>
<p>४९०॥</p>
<p>न हेतवो न कोट्यो वै दृष्टान्तावयवानि च।<br>
स्वचित्तं ह्यर्थसंक्रान्तं यदि जानन्ति पण्डिताः॥</p>
<p>४९१॥</p>
<p>विकल्पैर्न विकल्पेत यद्विकल्पितलक्षणम्।<br>
कल्पितं च समाश्रित्य विकल्पः संप्रवर्तते॥</p>
<p>४९२॥</p>
<p>अन्योन्याभिन्नसंबन्धादेकवासनहेतुकाः।<br>
आगन्तुकत्वात्तद्द्वयोर्न चित्तं जायते नृणाम्॥</p>
<p>४९३॥</p>
<p>विकल्पं चित्तचैत्तार्थी त्रिभवे च प्रतिष्ठिताः।<br>
यदर्थाभाः प्रवर्तन्ते स्वभावकल्पितो हि सः॥</p>
<p>४९४॥</p>
<p>आभासबीजसंयोगाद्द्वादशायतनानि वै।<br>
आश्रयालम्ब्यसंयोगात्प्रक्रिया वर्ण्यते मया॥</p>
<p>४९५॥</p>
<p>यथा हि दर्पणे बिम्बं केशोण्डुस्तिमिरस्य वा।<br>
तथा हि वासनैश्छन्नं चित्तं पश्यन्ति बालिशाः॥</p>
<p>४९६॥</p>
<p>स्वविकल्पकल्पिते ह्यर्थे विकल्पः संप्रवर्तते।<br>
अर्थो न विद्यते बाह्यो यथा तीर्थ्यैर्विकल्प्यते॥</p>
<p>४९७॥</p>
<p>रज्जुं यथा ह्यजानानाः सर्पं गृह्णन्ति बालिशाः।<br>
स्वचित्तार्थमजानाना ह्यर्थं कल्पेन्ति बाहिरम्॥</p>
<p>४९८॥</p>
<p>तथा हि रज्जुं रज्जुत्वे एकत्वान्यत्ववर्जितम्।<br>
किं तु स्वचित्तदोषोऽयं येन रज्जुर्विकल्प्यते॥</p>
<p>४९९॥</p>
<p>न हि यो येन भावेन कल्प्यमानो न लक्ष्यते।<br>
न तन्नास्त्यवगन्तव्यं धर्माणामेष धर्मता॥</p>
<p>५००॥</p>
<p>अस्तित्वपूर्वकं नास्ति अस्ति नास्तित्वपूर्वकम्।<br>
अतो नास्ति न गन्तव्यं अस्तित्वं न च कल्पयेत्॥</p>
<p>५०१॥</p>
<p>कल्पितं कल्प्यमानं हि यदिदं न तदात्मकम्।<br>
अनात्मकं कथं दृष्ट्वा विकल्पः संप्रवर्तते॥</p>
<p>५०२॥</p>
<p>रूपं रूपात्मना नास्ति तथा घटपटादयः।<br>
अविद्यमाने दृश्ये तु विकल्पस्तेन जायते॥</p>
<p>५०३॥</p>
<p>विकल्पस्ते यदि भ्रान्तावनादिमति संस्कृते।<br>
भावानां भावता केन भ्रामिता ब्रूहि मे मुने॥</p>
<p>५०४॥</p>
<p>भावानां भावता नास्ति चित्तमात्रं च दृश्यते।<br>
अपश्यमानः स्वचित्तं विकल्पः संप्रवर्तते॥</p>
<p>५०५॥</p>
<p>कल्पितं यदि वै नास्ति यथा कल्पति बालिशः।<br>
अन्यथा विद्यते चासौ न च बुद्ध्यावगम्यते॥</p>
<p>५०६॥</p>
<p>आर्याणां यदि वा सोऽस्ति नासौ बालैर्विकल्पितः।<br>
आर्याणामथ मिथ्यासौ आर्या बालैः समं गताः॥</p>
<p>५०७॥</p>
<p>आर्याणां नास्ति वै भ्रान्तिर्यस्माच्चित्तं विशोधितम्।<br>
अशुद्धचित्तसंताना बालाः कल्पेन्ति कल्पितम्॥</p>
<p>५०८॥</p>
<p>माता यथा हि पुत्रस्य आकाशात्फलमानयेत्।<br>
एतद्धि पुत्र मा क्रन्द गृह्ण चित्रमिदं फलम्॥</p>
<p>५०९॥</p>
<p>तथाहं सर्वसत्त्वानां विचित्रैः कल्पितैः फलैः।<br>
प्रलोभ्य देशेमि नयं सदसत्पक्षवर्जितम्॥</p>
<p>५१०॥</p>
<p>अभूत्वा यस्य वै भावः प्रत्ययैर्न च संकुलः।<br>
अजातपूर्वं तज्जातमलब्धात्मकमेव च॥</p>
<p>५११॥</p>
<p>अलब्धात्मकं ह्यजातं च प्रत्ययैर्न विना क्वचित्।<br>
उत्पन्नमपि ते भावो प्रत्ययैर्न विना क्वचित्॥</p>
<p>५१२॥</p>
<p>एवं समासतः पश्यन् नासन्न सदसत्क्वचित्।<br>
प्रत्ययैर्जायते भूतमविकल्प्यं हि पण्डितैः॥</p>
<p>५१३॥</p>
<p>एकत्वान्यत्वकथाः कुतीर्थ्याः कुर्वन्ति बालिशाः।<br>
प्रत्ययैर्न च जानन्ति मायास्वप्नोपमं जगत्॥</p>
<p>५१४॥</p>
<p>अभिधानविषयं यानं महायानमनुत्तरम्।<br>
अर्थं सुनीतं हि मया न च बुध्यन्ति बालिशाः॥</p>
<p>५१५॥</p>
<p>मात्सर्यैर्ये प्रणीतानि श्रावकैस्तीर्थकैस्तथा।<br>
व्यभिचरन्ति ते ह्यर्थं यस्मात्तर्केण देशिताः॥</p>
<p>५१६॥</p>
<p>लक्षणं भाव संस्थानं नाम चैव चतुर्विधम्।<br>
एतदालम्बनीकृत्य कल्पना संप्रवर्तते॥</p>
<p>५१७॥</p>
<p>एकधा बहुधा ये तु ब्रह्मकायवशंगताः।<br>
सोमभास्करयोर्भावा ये नाशेन्ति न ते सुताः॥</p>
<p>५१८॥</p>
<p>आर्यदर्शनसंपन्ना यथाभूतगतिंगताः।<br>
संज्ञाविवर्तकुशला विज्ञाने च परंगताः॥</p>
<p>५१९॥</p>
<p>एषा हि मुद्रा मुक्तानां पुत्राणां मम शासने।<br>
भावाभावविनिर्मुक्ता गत्यागतिविवर्जिता॥</p>
<p>५२०॥</p>
<p>व्यावृत्ते रूपविज्ञाने यदि कर्म विनश्यति।<br>
नित्यानित्यं न प्राप्नोति संसारश्च न विद्यते॥</p>
<p>५२१॥</p>
<p>विनिर्वृत्तिकाले प्रध्वस्तं रूपं देशान्निवर्तते।<br>
नास्त्यस्तिदोषनिर्मुक्तं कर्म तिष्ठति आलये॥</p>
<p>५२२॥</p>
<p>प्रध्वंसि पतितं रूपं विज्ञानं च भवालये।<br>
रूपविज्ञानसंबद्धं न च कर्म विनश्यति॥</p>
<p>५२३॥</p>
<p>अथ तैः सह संबद्धं कर्म वै ध्वस्यते नृणाम्।<br>
ध्वस्ते तु कर्मसंबन्धे न संसृतिर्न निर्वृतिः॥</p>
<p>५२४॥</p>
<p>अथ ध्वस्तमपि तैः सार्धं संसारे यदि जायते।<br>
रूपं च तेन संबद्धमभिन्नत्वाद्भविष्यति॥</p>
<p>५२५॥</p>
<p>नाभिन्नं न च वै भिन्नं चित्तं रूपं विकल्पनात्।<br>
प्रध्वंसो नास्ति भावानां सदसत्पक्षवर्जनात्॥</p>
<p>५२६॥</p>
<p>कल्पितः परतन्त्रश्च अन्योन्याभिन्नलक्षणात्।<br>
रूपे ह्यनित्यता यद्वदन्योन्यजनकाश्च वै॥</p>
<p>५२७॥</p>
<p>अन्योऽनन्यविनिर्मुक्तंः कल्पितो नावधार्यते।<br>
नास्त्यस्ति कथं भवति रूपे चानित्यता यथा॥</p>
<p>५२८॥</p>
<p>कल्पितेन सुदृष्टेन परतन्त्रो न जायते।<br>
परतन्त्रेण दृष्टेन कल्पितस्तथता भवेत्॥</p>
<p>५२९॥</p>
<p>कल्पितं हि विनाशेते मम नेत्री विनश्यते।<br>
समारोपापवादं च कुर्वते मम शासने॥</p>
<p>५३०॥</p>
<p>एवंविधा यदा यस्मिन् काले स्युर्धर्मदूषकाः।<br>
सर्वे च ते  ह्यसंकथ्या मम नेत्रीविनाशकाः॥</p>
<p>५३१॥</p>
<p>अनालप्याश्च विद्वद्भिर्भिक्षुकार्यं च वर्जयेत्।<br>
कल्पितं यत्र नाशेन्ति समारोपापवादिनः॥</p>
<p>५३२॥</p>
<p>केशोण्डुकमायाभं स्वप्नगन्धर्वसादृशम्।<br>
मरीच्याभदृशकल्पो येषां नास्त्यस्तिदर्शनात्॥</p>
<p>५३३॥</p>
<p>नासौ  शिक्षति बुद्धानां यस्तेषां संग्रहे चरेत्।<br>
द्वयान्तपतिता ह्येते अन्येषां च विनाशकाः॥</p>
<p>५३४॥</p>
<p>विविक्तं कल्पितं भावं ये तु पश्यन्ति योगिनः।<br>
भावाभावविनिर्मुक्तं तेषां वै संग्रहे चरेत्॥</p>
<p>५३५॥</p>
<p>आकरा हि यथा लोके सुवर्णमणिमुक्तिजाः।<br>
अकर्महेतुकाश्चित्रा उपजीव्याश्च बालिशाम्॥</p>
<p>५३६॥</p>
<p>तथा हि सत्त्वगोत्राणि चित्रा वै कर्मवर्जिता।<br>
दृश्याभावान्न कर्मास्ति न च वै कर्मजा गतिः॥</p>
<p>५३७॥</p>
<p>भावानां भावता नास्ति यथा त्वार्यैर्विभाव्यते।<br>
किं तु विद्यन्ति वै भावा यथा बालैर्विकल्पिताः॥</p>
<p>५३८॥</p>
<p>यदि भावा व  विद्यन्ते यथा बालैर्विकल्पिताः।<br>
असत्सु सत्त्वभावेषु संक्लेशो नास्ति कस्यचित्॥</p>
<p>५३९॥</p>
<p>भाववैचित्र्यसंक्लेशात्संसारं इन्द्रियोपगः।<br>
अज्ञानतृष्णासंबद्धः प्रवर्तते शरीरिणाम्॥</p>
<p>५४०॥</p>
<p>येषां तु भावो वै नास्ति यथा बालैर्विकल्पितः।<br>
तेषां न विद्यते वृत्तिरिन्द्रियाणां न योगिनः॥</p>
<p>५४१॥</p>
<p>यदि भावा न विद्यन्ते भावसंसारहेतवः।<br>
अयं तेन भवेन्मोक्षो बालानां क्रियवर्जितः॥</p>
<p>५४२॥</p>
<p>बालार्याणां विशेषस्ते भावाभावात्कथं भवेत्।<br>
आर्याणां नास्ति वै भावो विमोक्षत्रयचारिणाम्॥</p>
<p>५४३॥</p>
<p>स्कन्धाश्च पुद्गला धर्माः स्वसामान्या अलक्षणाः।<br>
प्रत्ययानीन्द्रियाश्चैव श्रावकाणां वदाम्यहम्॥</p>
<p>५४४॥</p>
<p>अहेतुचित्तमात्रं तु विभूति भूमयस्तथा।<br>
प्रत्यात्मतथतां शुद्धां देशयामि  जिनौरसाम्॥</p>
<p>५४५॥</p>
<p>भविष्यन्त्यनागते काले मम शासनदूषकाः।<br>
काषायवासोवसनाः सदसत्कार्यवादिनः॥</p>
<p>५४६॥</p>
<p>असन्तः प्रत्ययैर्भावा विद्यन्ते ह्यार्यगोचरम्।<br>
कल्पितो नास्ति वै भावः कल्पयिष्यन्ति तार्किकाः॥</p>
<p>५४७॥</p>
<p>भविष्यन्त्यनागते काले कणभुग्बालजातिकाः।<br>
असत्कार्यवाददुर्दृष्ट्या जनतां नाशयन्ति च॥</p>
<p>५४८॥</p>
<p>अणुभ्यो जगदुत्पन्नमणवश्चाप्यहेतुकाः।<br>
नव द्रव्याणि नित्यानि कुदृष्ट्या देशयिष्यति॥</p>
<p>५४९॥</p>
<p>द्रव्यैरारभ्यते द्रव्यं गुणैश्चैव गुणास्तथा।<br>
भावानां भावतामन्यां सतीं वै नाशयिष्यति॥</p>
<p>५५०॥</p>
<p>आदिमान् हि भवेल्लोको यद्यभूत्वा प्रवर्तते।<br>
पूर्वा च कोटिर्नैवास्ति संसारस्य वदाम्यहम्॥</p>
<p>५५१॥</p>
<p>त्रिभवः सर्वसंख्यातं यद्यभूत्वा प्रवर्तते।<br>
श्वानोष्ट्रखरशृङ्गाणामुत्पत्तिः स्यान्न संशयः॥</p>
<p>५५२॥</p>
<p>यद्यभूत्वा भवेच्चक्षू रूपं विज्ञानमेव च।<br>
कटमुकुटपटाद्यानां मृत्पिण्डात्संभवो भवेत्॥</p>
<p>५५३॥</p>
<p>पटैश्च वै कटो नास्ति पटो वै वीरणैस्तथा।<br>
एक एकत्रा संभूतः प्रत्ययैः किं न जायते॥</p>
<p>५५४॥</p>
<p>तज्जीवं तच्छरीरं च यच्चाभूत्वा प्रवर्तते।<br>
परवादा ह्यमी सर्वे मया च समुदाहृताः॥</p>
<p>५५५॥</p>
<p>उच्चार्य पूर्वपक्षं च मतिस्तेषां निवार्यते।<br>
निवार्य तु मतिस्तेषां स्वपक्षं देशयाम्यहम्॥</p>
<p>५५६॥</p>
<p>अतोर्थं तीर्थवादानां कृतमुच्चारणं मया।<br>
मा मे शिष्यगणो मूढः सदसत्पक्षमाश्रयेत्॥</p>
<p>५५७॥</p>
<p>प्रधानाज्जगदुत्पन्नं कपिलाङ्गोऽपि दुर्मतिः।<br>
शिष्येभ्यः संप्रकाशेति गुणानां च विकारिता॥</p>
<p>५५८॥</p>
<p>न भूतं नापि चाभूतं प्रत्ययैर्न च प्रत्ययाः।<br>
प्रत्ययानामसद्भावादभूतं न प्रवर्तते॥</p>
<p>५५९॥</p>
<p>सदसत्पक्षविगतो हेतुप्रत्ययवर्जितः।<br>
उत्पादभङ्गरहितः स्वपक्षो लक्ष्यवर्जितः॥</p>
<p>५६०॥</p>
<p>मायास्वप्नोपमं लोकं हेतुप्रत्ययवर्जितम्।<br>
अहेतुकं सदा पश्यन् विकल्पो न प्रवर्तते॥</p>
<p>५६१॥</p>
<p>गन्धर्वमृगतृष्णाभं केशोण्डुकनिभं सदा।<br>
सदसत्पक्षविगतं हेतुप्रत्ययवर्जितम्।<br>
अहेतुकं भवं पश्यंश्चित्तधारा विशुध्यते॥</p>
<p>५६२॥</p>
<p>वस्तु न विद्यते पश्यंश्चित्तमात्रं न विद्यते।<br>
अवस्तुकं कथं चित्तं चित्तमात्रं न युज्यते॥</p>
<p>५६३॥</p>
<p>वस्तुमालम्बनीकृत्य चित्तं संजायते नृणाम्।<br>
अहेतुकं कथं चित्तं चित्तमात्रं न युज्यते॥</p>
<p>५६४॥</p>
<p>तथता चित्तमात्रं च आर्यवस्तुनयस्य तु।<br>
विद्यन्ते न च विद्यन्ते न ते मन्नयकोविदाः॥</p>
<p>५६५॥</p>
<p>ग्राह्यग्राहकभावेन यदि चित्तं प्रवर्तते।<br>
एतद्धि लौकिकं चित्तं चित्तमात्रं न  युज्यते॥</p>
<p>५६६॥</p>
<p>देहभोगप्रतिष्ठाभं स्वप्नवज्जायते यदि।<br>
द्विचित्तता प्रसज्येत न च चित्तं द्विलक्षणम्॥</p>
<p>५६७॥</p>
<p>स्वधारं हि यथा खड्गं स्वाग्रं वै अङ्गुलिर्यथा।<br>
न छिन्दते न स्पृशते तथा चित्तं स्वदर्शने॥</p>
<p>५६८॥</p>
<p>न परं न च वै तन्त्रं कल्पितं वस्तुमेव च।<br>
पञ्च धर्मा द्विचित्तं च निराभासे न सन्ति वै॥</p>
<p>५६९॥</p>
<p>उत्पादकं च उत्पाद्यं द्विविधं भावलक्षणम्।<br>
उत्पादकं हि संधाय नैःस्वभाव्यं वदाम्यहम्॥</p>
<p>५७०॥</p>
<p>अथ वैचित्र्यसंस्थाने कल्पा च यदि जायते।<br>
आकाशे शशशृङ्गे च अर्थाभासं भविष्यति॥</p>
<p>५७१॥</p>
<p>अर्थाभासं भवेच्चित्तं तदर्थः स्यादकल्पितः।<br>
न च वै कल्पितो ह्यर्थश्चित्तादन्योऽभिलप्यते॥</p>
<p>५७२॥</p>
<p>अनादिमति संसारे अर्थो वै नास्ति कुत्रचित्।<br>
अपुष्टं हि कथं चित्तमर्थाभासं प्रवर्तते॥</p>
<p>५७३॥</p>
<p>यद्यभावेन पुष्टिः स्याच्छशशृङ्गेऽपि तद्भवेत्।<br>
न चाभावेन वै पुष्टो विकल्पः संप्रवर्तते॥</p>
<p>५७४॥</p>
<p>यथापि दानीं नैवास्ति तथा पूर्वेऽपि नास्त्यसौ।<br>
अनर्थे अर्थसंबद्धं कथं चित्तं प्रवर्तते॥</p>
<p>५७५॥</p>
<p>तथता शून्यता कोटिर्निर्वाणं धर्मधातुकम्।<br>
अनुत्पादश्च धर्माणां स्वभावः पारमार्थिकः॥</p>
<p>५७६॥</p>
<p>नास्त्यस्तिपतिता बाला हेतुप्रत्ययकल्पनैः।<br>
अहेतुकमनुत्पन्नं भवं वै अप्रजानतः॥</p>
<p>५७७॥</p>
<p>चित्तं ख्याति न दृश्योऽस्ति विशेषोऽनादिहेतुकः।<br>
अनादावपि नास्त्यर्थो विशेषः केन जायते॥</p>
<p>५७८॥</p>
<p>यद्यभावेन पुष्टिः स्याद्दरिद्रो धनवान् भवेत्।<br>
अर्थाभावे कथं चित्तं जायते ब्रूहि मे मुने॥</p>
<p>५७९॥</p>
<p>अहेतुकमिदं सर्वं न चित्तं न च गोचरः।<br>
न च वै पुष्यते चित्तं त्रिभवं क्रियवर्जितम्॥</p>
<p>५८०॥</p>
<p>उत्पादविनिवृत्त्यर्थमनुत्पादप्रसाधनम्।<br>
अहेतुवादं देशेमि न च बालैर्विभाव्यते।<br>
अनुत्पन्नमिदं सर्वं न च भावा न सन्ति च॥</p>
<p>५८१॥</p>
<p>गन्धर्वस्वप्नमायाख्या भावा विद्यन्त्यहेतुकाः।<br>
अनुत्पन्नान् स्वभावांश्च शून्याः केन वदासि मे॥</p>
<p>५८२॥</p>
<p>समवायविनिर्मुक्तो यदा भावो न दृश्यते।<br>
तदा शून्यमनुत्पन्नमस्वभावं वदाम्यहम्॥</p>
<p>५८३॥</p>
<p>स्वप्नकेशोण्डुकं माया गन्धर्व मृगतृष्णिका।<br>
अहेतुका पि दृश्यन्ते तथा लोकविचित्रता॥</p>
<p>५८४॥</p>
<p>समवायस्तथैवैको दृश्याभावान्न विद्यते।<br>
न तु  तीर्थ्यदृष्ट्या प्रलयो समवायो न विद्यते॥</p>
<p>५८५॥</p>
<p>विगृह्याहेतुवादेन अनुत्पादं प्रसाधयेत्।<br>
अनुत्पादैः प्रसाध्यन्ते मम नेत्री न नश्यति॥</p>
<p>५८६॥</p>
<p>अहेतुवादैर्देश्यन्ते तीर्थ्यानां जायते भयम्।<br>
कथं केन कुतः कुत्र संभवोऽहेतुको भवेत्॥</p>
<p>५८७॥</p>
<p>नाहेतुकमहेतुत्वं यदा पश्यन्ति पण्डिताः।<br>
तदा व्यावर्तते दृष्टिर्भङ्गोत्पादानुवादिनी॥</p>
<p>५८८॥</p>
<p>किमभावो ह्यनुत्पाद उत्पादोत्पत्तिलक्षणम्।<br>
अथ भावस्य नामेदं निरर्थं वा ब्रवीहि मे॥</p>
<p>५८९॥</p>
<p>न च भावो ह्यनुत्पादो न च प्रत्ययलक्षणम्।<br>
न च भावस्य नामेदं न च नाम निरर्थकम्॥</p>
<p>५९०॥</p>
<p>यत्र श्रावकबुद्धानां तीर्थ्यानां च अगोचरः।<br>
सप्तभूमिगतानां च तदनुत्पादलक्षणम्॥</p>
<p>५९१॥</p>
<p>हेतुप्रत्ययव्यावृत्तिं  कारणस्य निषेधनम्।<br>
चित्तमात्रव्यवस्थानमनुत्पादं वदाम्यहम्॥</p>
<p>५९२॥</p>
<p>अहेतुवृत्तिं भावानां कल्प्यकल्पविवर्जिताम्।<br>
सदसत्पक्षनिर्मुक्तमनुत्पादं वदाम्यहम्॥</p>
<p>५९३॥</p>
<p>चित्तदृश्यविनिर्मुक्तं स्वभावद्वयवर्जितम्।<br>
आश्रयस्य परावृत्तिमनुत्पादं वदाम्यहम्॥</p>
<p>५९४॥</p>
<p>न बाह्यभावं भावानां न च चित्तपरिग्रहम्।<br>
सर्वदृष्टिप्रहाणं यत्तदनुत्पादलक्षणम्॥</p>
<p>५९५॥</p>
<p>एवं शून्यास्वभावाद्यान् सर्वधर्मान् विभावयेत्।<br>
न जातु शून्यया शून्या किं त्वनुत्पादशून्यया॥</p>
<p>५९६॥</p>
<p>कलापः प्रत्ययानां हि प्रवर्तते निवर्तते।<br>
कलपाच्च पृथग्भूतं न जातं न निरुध्यते॥</p>
<p>५९७॥</p>
<p>भावो न विद्यते ह्यन्यः कलापाच्च पृथक् क्वचित्।<br>
एकत्वेन पृथक्त्वेन यथा तीर्थ्यैर्विकल्प्यते॥</p>
<p>५९८॥</p>
<p>सदसन्न जायते भावो नासन्न सदसत्क्वचित्।<br>
अन्यत्र हि कलापोऽयं प्रवर्तते निवर्तते॥</p>
<p>५९९॥</p>
<p>संकेतमात्रमेवेदमन्योन्यापेक्षसंकलात्।<br>
जन्यमर्थं न चैवास्ति पृथक्प्रत्ययसंकलात्॥</p>
<p>६००॥</p>
<p>जन्याभावो ह्यनुत्पादः तीर्थ्यदोषविवर्जितः।<br>
देशेमि संकलामात्रं न च बालैर्विभाव्यते॥</p>
<p>६०१॥</p>
<p>यस्य जन्यो हि भावोऽस्ति संकलायाः पृथक् क्वचित्।<br>
अहेतुवादी विज्ञेयः संकलाया विनाशकः॥</p>
<p>६०२॥</p>
<p>प्रदीपद्रव्यजातीनां व्यञ्जका संकला भवेत्।<br>
यस्य भावो भवेत्कश्चित्संकलायाः पृथक् क्वचित्॥</p>
<p>६०३॥</p>
<p>अस्वभावो ह्यनुत्पन्नः प्रकृत्या गगनोपमः।<br>
संकलायाः पृथग्भूतो यो धर्मः कल्पितोऽबुधैः॥</p>
<p>६०४॥</p>
<p>अयमन्यमनुत्पादमार्याणां प्राप्तिधर्मता।<br>
यश्च तस्य अनुत्पादं तदनुत्पादक्षान्तिः स्यात्॥</p>
<p>६०५॥</p>
<p>यदा सर्वमिमं लोकं संकलामेव पश्यति।<br>
संकलामात्रमेवेदं तदा चित्तं समाध्यते॥</p>
<p>६०६॥</p>
<p>अज्ञानतृष्णाकर्मादि संकलाध्यात्मिका भवेत्।<br>
खजमृद्दण्डचक्रादि बीजभूतादि बाहिरम्॥</p>
<p>६०७॥</p>
<p>परतो यस्य वै भावः प्रत्ययैर्जायते क्वचित्।<br>
न संकलामात्रमेवेदं न ते युक्त्यागमे स्थिताः॥</p>
<p>६०८॥</p>
<p>यदि जन्यो न भावोऽस्ति स्याद्बुद्धिः कस्य प्रत्ययात्।<br>
अन्योन्यप्रत्यया ह्येते ते तेन प्रत्ययाः स्मृताः॥</p>
<p>६०९॥</p>
<p>उष्णद्रवचलकठिना बालैर्धर्मा विकल्पिताः।<br>
कलापोऽयं न धर्मोऽस्ति अतो वै निःस्वभावता॥</p>
<p>६१०॥</p>
<p>वैद्या यथातुरवशात्क्रियाभेदं प्रकुर्वते।<br>
न तु शास्त्रस्य भेदोऽस्ति दोषभेदस्तु विद्यते॥</p>
<p>६११॥</p>
<p>तथाहं सत्त्वसंताने क्लेशदोषैः सुदूषितैः।<br>
इन्द्रियाणां बलं ज्ञात्वा नयं देशेमि बालिशान्॥</p>
<p>६१२॥</p>
<p>न क्लेशेन्द्रियभेदेन शासनं भिद्यते मम।<br>
एकमेव भवेद्यानं मार्गमष्टाङ्गिकं शिवम्॥</p>
<p>६१३॥</p>
<p>घटपटमुकुटविषाणहेतुकशशविषाणानास्तित्वम्।<br>
यद्धेतुसमुत्पन्नं स च नास्ति तेऽवगन्तव्यम्॥</p>
<p>६१४॥</p>
<p>अस्तित्वसाधकं नास्ति नास्ति नास्ति न युज्यते।<br>
अस्तित्वं नास्त्यपेक्ष्यं हि अन्योन्यापेक्षकारणम्॥</p>
<p>६१५॥</p>
<p>किंचिदाश्रित्य पुनः किंचित्ख्यायते यस्य वै मतम्।<br>
अहेतुकं यदाश्रित्य किंचिच्चाहेतुकं न तु॥</p>
<p>६१६॥</p>
<p>अथ तदन्यमाश्रित्य तदप्यन्यस्य ख्यायते।<br>
अनवस्था प्रसज्येत किंचिच्च किं च नो भवेत्॥</p>
<p>६१७॥</p>
<p>आश्रित्य पर्णकाष्ठादीन् यथा माया प्रसज्यते।<br>
वस्तु तद्वत्समाश्रित्य वैचित्र्यं ख्यायते नृणाम्॥</p>
<p>६१८॥</p>
<p>मायाजालं न पर्णानि न काष्ठं न च शर्करा।<br>
मायैव  दृश्यते बालैर्मायाकारेण चाश्रयम्॥</p>
<p>६१९॥</p>
<p>तथा वस्तु समाश्रित्य यदि किंचिद्विनश्यति।<br>
दृश्यकाले द्वयं नास्ति कथं किंचिद्विकल्प्यते॥</p>
<p>६२०॥</p>
<p>विकल्पैर्विकल्पितं नास्ति विकल्पश्च न विद्यते।<br>
विकल्पे ह्यविद्यमाने तु न संसृतिर्न निर्वृतिः॥</p>
<p>६२१॥</p>
<p>विकल्पे ह्यविद्यमाने तु विकल्पो न प्रवर्तते।<br>
अप्रवृत्तिं कथं चित्तं चित्तमात्रं न युज्यते॥</p>
<p>६२२॥</p>
<p>अनेकमतिभिन्नत्वाच्छासने नास्ति सारता।<br>
साराभावान्न मोक्षोऽस्ति न च लोकविचित्रता॥</p>
<p>६२३॥</p>
<p>बाह्यं न विद्यते दृश्यं यथा बालैर्विकल्प्यते।<br>
बिम्बवत्ख्यायते चित्तं वासनैर्भ्रमणीकृतम्॥</p>
<p>६२४॥</p>
<p>सर्वभावा ह्यनुत्पन्ना असत्सदसंभवाः।<br>
चित्तमात्रमिदं सर्वं कल्पनाभिश्च वर्जितम्॥</p>
<p>६२५॥</p>
<p>बालैर्भावाः समाख्याताः प्रत्ययैर्न तु पण्डितैः।<br>
स्वभावचित्तनिर्मुक्तश्चित्तमार्योपगं शिवम्॥</p>
<p>६२६॥</p>
<p>सांख्या वैशेषिका नग्ना विप्राः पाशुपतास्तथा।<br>
असत्सद्दृष्टिपतिता विविक्तार्थविवर्जिताः॥</p>
<p>६२७॥</p>
<p>निःस्वभावा ह्यनुत्पन्नाः शून्या मायोपमामलाः।<br>
कस्यैते देशिता बुद्धैस्त्वया च प्रतिवर्णिताः॥</p>
<p>६२८॥</p>
<p>योगिनां शुद्धचित्तानां दृष्टितर्कविवर्जिताः।<br>
बुद्धा देशेन्ति वै योगं मया च प्रतिवर्णिताः॥</p>
<p>६२९॥</p>
<p>यदि चित्तमिदं सर्वं कस्मिंल्लोकः प्रतिष्ठितः।<br>
गमनागमनं केन दृश्यते भूतले नृणाम्॥</p>
<p>६३०॥</p>
<p>शकुनिर्यथा गगने विकल्पेन समीरितः।<br>
अप्रतिष्ठमनालम्ब्यं चरते भूतले यथा॥</p>
<p>६३१॥</p>
<p>तथा हि देहिनः सर्वे विकल्पेन समीरिताः।<br>
स्वचित्ते चंक्रमन्ते ते गगने  शुकनिर्यथा॥</p>
<p>६३२॥</p>
<p>देहभोगप्रतिष्ठाभं ब्रूहि  चित्तं प्रवर्तते।<br>
आभा वृत्तिः कथं केन चित्तमात्रं वदाहि मे॥</p>
<p>६३३॥</p>
<p>देहभोगप्रतिष्ठाश्च आभा वृत्तिश्च वासनैः।<br>
संजायते अयुक्तानामाभा वृत्तिर्विकल्पनैः॥</p>
<p>६३४॥</p>
<p>विषयो  विकल्पितो भावश्चित्तं विषयसंभवम्।<br>
दृश्यचित्तपरिज्ञानाद्विकल्पो न प्रवर्तते॥</p>
<p>६३५॥</p>
<p>नाम नाम्नि विसंयुक्तं यदा पश्यति कल्पितम्।<br>
बुद्धिबोद्धव्यरहितं संस्कृतं मुच्यते तदा॥</p>
<p>६३६॥</p>
<p>एता बुद्धिर्भवेद्बोध्यं नाम नाम्नि विभावनम्।<br>
ये त्वन्यथावबुध्यन्ते न ते बुद्धा न बोधकाः॥</p>
<p>६३७॥</p>
<p>पञ्च धर्माः स्वभावाश्च विज्ञानान्यष्ट एव च।<br>
द्वे नैरात्म्ये भवेत्कृत्स्नो महायानपरिग्रहः॥</p>
<p>६३८॥</p>
<p>यदा बुद्धिश्च बोद्धव्यं विविक्तं पश्यते जगत्।<br>
नास्ति नाम विकल्पश्च तदा नाभिप्रवर्तते॥</p>
<p>३३९॥</p>
<p>क्रियाक्षरविकल्पानां निवृत्तिश्चित्तदर्शनात्।<br>
अदर्शनात्स्वचित्तस्य विकल्पः संप्रवर्तते॥</p>
<p>६४०॥</p>
<p>चत्वारोऽरूपिणः स्कन्धाः संख्या तेषां न विद्यते।<br>
भूतैर्विलक्षणै रूपं कथं रूपबहुत्वता॥</p>
<p>६४१॥</p>
<p>लक्षणस्य परित्यागान्न भूतं न च भौतिकम्।<br>
अथान्यलक्षणै रूपं  कस्मात्स्कन्धैर्न जायते॥</p>
<p>६४२॥</p>
<p>विमुक्तायतनस्कन्धा यदा पश्यत्यलक्षणाः।<br>
तदा निवर्तते चित्तं धर्मनैरात्म्यदर्शनात्॥</p>
<p>६४३॥</p>
<p>विषयेन्द्रियभेदेन विज्ञानं जायतेऽष्टधा।<br>
लक्षणेन भवेत्रीणि निराभासे निवर्तते॥</p>
<p>६४४॥</p>
<p>आलयं हि मनस्यात्मा आत्मीयं ज्ञानमेव च।<br>
प्रवर्तते  द्वयग्राहात्परिज्ञानान्निवर्तते॥</p>
<p>६४५॥</p>
<p>अन्यानन्यविनिर्मुक्तं यदा पश्यत्यसंचरम्।<br>
तदा द्वयं न कल्पन्ति आत्मा चात्मीयमेव च॥</p>
<p>६४६॥</p>
<p>अप्रवृत्तं न पुष्णाति न च विज्ञानकारणम्।<br>
कार्यकारणनिर्मुक्तं निरुद्धं न प्रवर्तते॥</p>
<p>६४७॥</p>
<p>विकल्पं चित्तमात्रं च लोकं केन वदाहि मे।<br>
कारणैश्च विसंयुक्तं लक्ष्यलक्षणवर्जितम्॥</p>
<p>६४८॥</p>
<p>स्वचित्तं दृश्यते चित्रं दृश्याकारं विकल्पितम्।<br>
चित्तदृश्यापरिज्ञानादन्यं चित्तार्थसंग्रहात्॥</p>
<p>६४९॥</p>
<p>नास्तित्वदृष्टिर्भवति यदा बुद्ध्या न पश्यति।<br>
अस्तित्वं हि कथं तस्य चित्तग्राहान्न जायते॥</p>
<p>६५०॥</p>
<p>विकल्पो  न भावो नाभावो अतोऽस्तित्वं न जायते।<br>
चित्तदृश्यपरिज्ञानाद्विकल्पो न प्रवर्तते॥</p>
<p>६५१॥</p>
<p>अप्रवृत्ति विकल्पस्य परावृत्ति निराश्रयः।<br>
निवार्य पक्षांश्चत्वारो यदि भावा सहेतुकाः॥</p>
<p>६५२॥</p>
<p>संज्ञान्तरविशेषोऽयं कृतं केन न साधितः।<br>
अर्थापत्तिर्भवेत्तेषां कारणाद्वा प्रवर्तते॥</p>
<p>६५३॥</p>
<p>हेतुप्रत्ययसंयोगात्कारणप्रतिषेधतः।<br>
नित्यदोषो निवार्यते अनित्या यदि प्रत्ययाः॥</p>
<p>६५४॥</p>
<p>न संभवो न विभवो अनित्यत्वाद्धि बालिशाम्।<br>
न हि नश्यमानं किंचिद्वै कारणत्वेन दृश्यते॥</p>
<p>६५५॥</p>
<p>अदृष्टं हि  कथं केन नानित्यो जायते भवः।<br>
संग्रहैश्च  दमेत्सत्त्वान् शीलेन च वशीकरेत्॥</p>
<p>६५६॥</p>
<p>प्रज्ञया नाशयेद्दृष्टिं विमोक्षैश्च विवर्धयेत्।<br>
लोकायतमिदं सर्वं यत्तीर्थ्यैर्देश्यते मृषा॥</p>
<p>६५७॥</p>
<p>कार्यकारणसद्दृष्ट्या स्वसिद्धान्तं न विद्यते।<br>
अहमेकं स्वसिद्धान्तं कार्यकारणवर्जितः॥</p>
<p>६५८॥</p>
<p>देशेमि  शिष्यवर्गस्य लोकायतविवर्जितः।<br>
चित्तमात्रं न दृश्योऽस्ति द्विधा चित्तं विदृश्यते।<br>
ग्राह्यग्राहकभावेन शाश्वतोच्छेदवर्जितम्॥</p>
<p>६५९॥</p>
<p>यावत्प्रवर्तते चित्तं तावल्लोकायतं भवेत्।<br>
अप्रवृत्तिर्विकल्पस्य स्वचित्तं पश्यतो जगत्॥</p>
<p>६६०॥</p>
<p>आयं कार्याभिनिर्वृत्तिर्व्ययं कार्यस्य दर्शनम्।<br>
आयव्ययपरिज्ञानाद्विकल्पो न प्रवर्तते॥</p>
<p>६६१॥</p>
<p>नित्यमनित्यं कृतकमकृतकं परापरम्।<br>
एवमाद्यानि सर्वाणि (तल्) लोकायतनं भवेत्॥</p>
<p>६६२॥</p>
<p>देवासुरमनुष्याश्च तिर्यक्प्रेतयमालयाः।<br>
गतयः षट् समाख्याता यत्र जायन्ति देहिनः॥</p>
<p>६६३॥</p>
<p>हीन‍उत्कृष्टमध्येन कर्मणा तेषु जायते।<br>
सरंक्ष्य कुशलान् सर्वान् विशेषो मोक्ष एव वा॥</p>
<p>६६४॥</p>
<p>क्षणे क्षणे त्वया यन्मरणं उपपत्तिं च।<br>
देश्यते भिक्षुवर्गस्य अभिप्रायं वदाहि मे॥</p>
<p>६६५॥</p>
<p>रूपाद्रूपान्तरं यद्वच्चित्तं संभूय भज्यते।<br>
तस्माद्देशेमि शिष्याणां क्षणजन्मपरंपराम्॥</p>
<p>६६६॥</p>
<p>रूपे रूपे विकल्पस्य संभवो विभवस्तथा।<br>
विकल्पो हि भवेज्जन्तुर्विकल्पोऽन्यो न विद्यते॥</p>
<p>६६७॥</p>
<p>क्षणे क्षणे यन्न युक्तमिदंप्रत्ययभाषितम्।<br>
रूपग्राहविनिर्मुक्तं न जन्म न च भज्यते॥</p>
<p>६६८॥</p>
<p>प्रत्ययाः प्रत्ययोत्पन्ना अविद्यातथतादयः।<br>
धर्मद्वयेन वर्तन्ते अद्वया तथता भवेत्॥</p>
<p>६६९॥</p>
<p>प्रत्ययाः प्रत्ययोत्पन्ना यदि धर्मा विशेषिताः।<br>
नित्यादयो भवेत्कार्यं कारणं प्रत्ययो भवेत्॥</p>
<p>६७०॥</p>
<p>निर्विशिष्टं भवेत्तीर्थ्यैः कार्यकारणसंग्रहात्।<br>
वादस्तव च बुद्धानां तस्मान्नार्यो महामुने॥</p>
<p>६७१॥</p>
<p>शरीरे व्याममात्रे च लोकं वै लोकसमुदयम्।<br>
निरोधगामिनी प्रतिपद्देशयामि जिनौरसान्॥</p>
<p>६७२॥</p>
<p>स्वभावत्रयग्राहेण ग्राह्यग्राहविदृष्टयः।<br>
लोक्यलोकोत्तरान् धर्मान् विकल्पेन्ति पृथग्जनाः॥</p>
<p>६७३॥</p>
<p>अतः स्वभावग्रहणं क्रियते पूर्वपक्षया।<br>
निवारार्थं तु दृष्टीनां स्वभावं न विकल्पयेत्॥</p>
<p>६७४॥</p>
<p>छिद्रदोषान्न नियमो न वा चित्तं प्रवर्तते।<br>
प्रवृत्तिद्वयग्राहेण अद्वया तथता भवेत्॥</p>
<p>६७५॥</p>
<p>अज्ञान तृष्णा कर्म च विज्ञानाद्या अयोनिजाः।<br>
अनवस्थाकृतकत्वं च न कृत्वा जायते भवः॥</p>
<p>६७६॥</p>
<p>चतुर्विधश्च प्रध्वंसो भावानां कथ्यतेऽबुधैः।<br>
द्विधावृत्तेर्विकल्पस्य भावाभावो न विद्यते।<br>
चातुष्कोटिकनिर्मुक्तं दर्शनद्वयवर्जितम्॥</p>
<p>६७७॥</p>
<p>द्विधावृत्तिविकल्पः स्याद्दृष्ट्वा नाभिप्रवर्तते।<br>
अनुत्पन्नेषु भावेषु बुद्धेर्व्युत्थानभावतः॥</p>
<p>६७८॥</p>
<p>उत्पन्नेष्वपि भावेषु तत्कल्पत्वान्न कल्पयेत्।<br>
युक्तिं वदाहि मे नाथ द्विधादृष्टिनिवारणात्॥</p>
<p>६७९॥</p>
<p>यथाहमन्ये च सदा नास्त्यस्ति न विसंकरेत्।<br>
तीर्थवाद‍असंसृष्टाः श्रावकैर्जिनवर्जिताः।<br>
जिनाभिसमयचर्यां च जिनपुत्राविनाशतः॥</p>
<p>६८०॥</p>
<p>विमोक्षहेत्वहेतुश्चाप्यनुत्पादैकलक्षणः।<br>
पर्यायैर्मोहयन्त्येतां वर्जनीयां सदा बुधैः॥</p>
<p>६८१॥</p>
<p>मेघाभ्रकूटेन्द्रधनुःप्रकाशा
मरीचिकेशोण्डुकमायतुल्याः।<br>
भावा हि सर्वे स्वविकल्पसंभवा-
स्तीर्थ्या विकल्पेन्ति जगत्स्वकारणैः॥</p>
<p>६८२॥</p>
<p>अनुत्पादश्च तथता भूतकोटिश्च शून्यता।<br>
रूपस्य नामान्येतानि अभावं न विकल्पयेत्॥</p>
<p>६८३॥</p>
<p>हस्तः करो यथा लोके इन्द्रः शक्रः पुरंदरः।<br>
तथा हि सर्वभावानामभावं न विकल्पयेत्॥</p>
<p>६८४॥</p>
<p>रूपाच्च शून्यता नान्या अनुत्पादं तथैव च।<br>
न कल्पयेदनन्यत्वाद्दृष्टिदोषः प्रसज्यते॥</p>
<p>६८५॥</p>
<p>संकल्पश्च विकल्पश्च वस्तुलक्षणसंग्रहात्।<br>
दीर्घह्रस्वादिमाण्डल्यं परिकल्पस्य संग्रहात्॥</p>
<p>६८६॥</p>
<p>संकल्पो हि भवेच्चित्तं परिकल्पो मनस्तथा।<br>
विकल्पो मनविज्ञानं लक्ष्यलक्षणवर्जितम्॥</p>
<p>६८७॥</p>
<p>यच्च तीर्थ्यैरनुत्पादो यच्च मन्नयदृष्टिभिः।<br>
कल्प्यते निर्विशिष्टोऽयं दृष्टिदोषः प्रसज्यते॥</p>
<p>६८८॥</p>
<p>प्रयोजनमनुत्पादमनुत्पादार्थमेव च।<br>
ये वै जानन्ति युक्तिज्ञास्तेऽभिबुध्यन्ति मन्नयम्॥</p>
<p>६८९॥</p>
<p>प्रयोजनं दृष्टिसंकोचमनुत्पादमनालयम्।<br>
अर्थद्वयपरिज्ञानादनुत्पादं वदाम्यहम्॥</p>
<p>६९०॥</p>
<p>भावा विद्यन्त्यनुत्पन्ना न वा ब्रूहि महामुने।<br>
अहेतुवादोऽनुत्पादो प्रवृत्तिस्तीर्थदर्शनम्॥</p>
<p>६९१॥</p>
<p>अहेतुवादोऽनुत्पादो वैषम्यतीर्थदर्शनम्।<br>
अस्तिनास्तिविनिर्मुक्तं चित्तमात्रं वदाम्यहम्॥</p>
<p>६९२॥</p>
<p>उत्पादमनुत्पादं वर्जयेद्दृष्टिहेतुकम्।<br>
अहेतुवादेऽनुत्पादे उत्पादे कारणाश्रयः॥</p>
<p>६९३॥</p>
<p>अनाभोगक्रिया नास्ति क्रिया चेद्दृष्टिसंकरः।<br>
उपायप्रणिधानाद्यैर्दृष्टिमेव वदाहि मे।<br>
असत्त्वात्सर्वधर्माणां मण्डलं जायते कथम्॥</p>
<p>६९४॥</p>
<p>ग्राह्यग्राहकविसंयोगान्न प्रवृत्तिर्न निर्वृतिः।<br>
भावाद्भावान्तरं दृष्टिं चित्तं वै तत्समुत्थितम्॥</p>
<p>६९५॥</p>
<p>अनुत्पादश्च धर्माणां कथमेतद्वदाहि मे।<br>
सत्त्वाश्चेन्नावबुध्यन्ते अत एतत्प्रकाश्यते॥</p>
<p>६९६॥</p>
<p>पूर्वोत्तरविरोधं च सर्वं भाष्य महामुने।<br>
तीर्थदोषविनिर्मुक्तं विषमाहेतुवर्जितम्॥</p>
<p>६९७॥</p>
<p>अप्रवृतिर्निवृत्तिश्च ब्रूहि मे वादिनांवर।<br>
अस्तिनास्तिविनिर्मुक्तं फलहेत्वविनाशकम्। ६९८॥</p>
<p>भूमिक्रमानुसंधिश्च ब्रूहि मे धर्मलक्षणम्।<br>
द्वयान्तपतितो लोको दृष्टिभिर्व्याकुलीकृतः॥</p>
<p>६९९॥</p>
<p>अनुत्पादा उत्पादाद्यैः शमहेतुर्न बुध्यते।<br>
मण्डलं हि न मे किंचिन्न च देशेमि धर्मताम्॥</p>
<p>७००॥</p>
<p>द्वये सति हि दोषः स्याद्द्वयं बुद्धैर्विशोधितम्।<br>
शून्याश्च क्षणिका भावा निःस्वभावा ह्यजातिकाः॥</p>
<p>७०१॥</p>
<p>कुदृष्टिवादसंछन्नैः कल्प्यन्ते न तथागतैः।<br>
प्रवृत्तिं च निवृत्तिं च विकल्पस्य वदाहि मे॥</p>
<p>७०२॥</p>
<p>यथा येन प्रकारेण जायते विषयो मुखम्।<br>
वर्णपुष्कलसंयोगात्प्रपञ्चैः समुदानितम्॥</p>
<p>७०३॥</p>
<p>रूपं दृष्ट्वा बहिर्धा वै विकल्पः संप्रवर्तते।<br>
तस्यैव हि परिज्ञानाद्यथाभूतार्थदर्शनात्।<br>
आर्यगोत्रानुकूलं च चित्तं नाभिप्रवर्तते॥</p>
<p>७०४॥</p>
<p>प्रत्याख्याय तु भूतानि भावोत्पत्तिर्न  विद्यते।<br>
भूताकारं सदा चित्तमनुत्पन्नं विभावयेत्॥</p>
<p>७०५॥</p>
<p>मा विकल्पं विकल्पेथ निर्विकल्पा हि पण्डिताः।<br>
विकल्पं विकल्पयंस्तस्य द्वयमेव न निर्वृतिः॥</p>
<p>७०६॥</p>
<p>अनुत्पादप्रतिज्ञस्य माया च दृश्यते नयः।<br>
मायानिर्हेतुसंभूतं हानिसिद्धान्तलक्षणम्॥</p>
<p>७०७॥</p>
<p>बिम्बवद्दृश्यते चित्तमनादिमतिभावितम्।<br>
अर्थाकारं न चार्थोऽस्ति यथाभूतं विभावयेत्॥</p>
<p>७०८॥</p>
<p>यथा हि दर्पणे रूपमेकत्वान्यत्ववर्जितम्।<br>
दृश्यते न च तन्नास्ति तथा चोत्पादलक्षणम्॥</p>
<p>७०९॥</p>
<p>गन्धर्वमायादि यथा हेतुप्रत्ययलक्षणाः।<br>
तथा हि सर्वभावानां संभवो न ह्यसंभवः॥</p>
<p>७१०॥</p>
<p>विकल्पः पुरुषाकारो द्विधावृत्त्या प्रवर्तते।<br>
आत्मधर्मोपचारैश्च न च बालैर्विभाव्यते॥</p>
<p>७११॥</p>
<p>विपुलप्रत्ययाधीनः श्रावकोऽपि ह्यर्हंस्तथा।<br>
स्वबलाधीनं जिनाधीनं पञ्चमं श्रावकं नयेत्॥</p>
<p>७१२॥</p>
<p>कालान्तरं च प्रध्वस्तं परमार्थेतरेतरम्।<br>
चतुर्विधमनित्यत्वं बालाः कल्पेन्त्यकोविदाः॥</p>
<p>७१३॥</p>
<p>द्वयान्तपतिता बाला गुणाणुप्रकृतिकारणैः।<br>
मोक्षोपायं न जानन्ति सदसत्पक्षसंग्रहात्॥</p>
<p>७१४॥</p>
<p>अङ्गुल्यग्रं यथा बालैश्चन्द्रं गृह्णन्ति दुर्मतिः।<br>
तथा ह्यक्षरसंसक्तास्तत्त्वं नावेन्ति मामकम्॥</p>
<p>७१५॥</p>
<p>विलक्षणानि भूतानि रूपभावप्रवर्तका।<br>
भूतानां संनिवेशोऽयं न भूतैर्भौतिकं कृतम्॥</p>
<p>७१६॥</p>
<p>अग्निना दह्यते रूपमब्धातुः क्लेदनात्मकः।<br>
वायुना कीर्यते रूपं कथं भूतैः प्रवर्तते॥</p>
<p>७१७॥</p>
<p>रूपं स्कन्धश्च विज्ञानं द्वयमेतन्न पञ्चकम्।<br>
पर्यायभेदं स्कन्धानां शतधा देशयाम्यहम्॥</p>
<p>७१८॥</p>
<p>चित्तचैत्तस्य भेदेन वर्तमानं प्रवर्तते।<br>
व्यतिभिन्नानि रूपाणि चित्तं रूपं न भौतिकम्॥</p>
<p>७१९॥</p>
<p>नीलाद्यपेक्षणं श्वेतं श्वेतं नीलं ह्यपेक्षणम्।<br>
कार्यकारणमुत्पाद्य शून्यता अस्ति नास्ति च॥</p>
<p>७२०॥</p>
<p>साधनं साधकं साध्यं शीतोष्णे लक्ष्यलक्षणम्।<br>
एवमाद्यानि सर्वाणि तार्किकैर्न प्रसाधिताः॥</p>
<p>७२१॥</p>
<p>चित्तं मनश्च षड्वान्यविज्ञानान्यात्मसंयुता।<br>
एकत्वान्यत्वरहिता आलयोऽयं प्रवर्तते॥</p>
<p>७२२॥</p>
<p>सांख्या वैशेषिका नग्नास्तार्किका ईश्वरोदिताः।<br>
सदसत्पक्षपतिता विविक्तार्थविवर्जिताः॥</p>
<p>७२३॥</p>
<p>संस्थानाकृतिविशेषो भूतानां नास्ति भौतिकम्।<br>
तीर्थ्या वदन्ति जन्म भूतानां भौतिकस्य च॥</p>
<p>७२४॥</p>
<p>अनुत्पन्ना यतो येऽन्ये तीर्थ्याः कल्पन्ति कारणैः।<br>
न च बुध्यन्ति  मोहेन सदसत्पक्षमाश्रिताः॥</p>
<p>७२५॥</p>
<p>चित्तेन सह संयुक्तं विसंयुक्तं मनादिभिः।<br>
विशुद्धलक्षणं सत्त्वं ज्ञानेन सह तिष्ठति॥</p>
<p>७२६॥</p>
<p>कर्म यच्च भवेद्रूपं स्कन्धविषयहेतुकाः।<br>
सत्त्वाश्च निरुपादाना आरूप्ये नावतिष्ठति॥</p>
<p>७२७॥</p>
<p>नैरात्म्यं सत्त्ववादित्वं सत्त्वाभावात्प्रसज्यते।<br>
नैरात्म्यवादिनो च्छेदो विज्ञानस्याप्यसंभवः॥</p>
<p>७२८॥</p>
<p>चत्वारः स्थितस्तस्य रूपाभावात्कथं भवेत्।<br>
अध्यात्मबाह्याभावाद्विज्ञानं न प्रवर्तते॥</p>
<p>७२९॥</p>
<p>अन्तराभविकाः स्कन्धाः यथैवेच्छन्ति तार्किकाः।<br>
तथारूप्योपपन्नस्य भवोऽरूपो न चास्ति किम्॥</p>
<p>७३०॥</p>
<p>अप्रयत्नेन मोक्षः स्यात्सत्त्वविज्ञानयोर्विना।<br>
तीर्थ्यवादो न संदेहो न च बुध्यन्ति तार्किकाः॥</p>
<p>७३१॥</p>
<p>रूपं च विद्यते तत्र आरूप्ये नास्ति दर्शनम्।<br>
तदभावो न सिद्धान्तो न यानं न च यायिनम्॥</p>
<p>७३२॥</p>
<p>इन्द्रियैः सह संयुक्तं विज्ञानं वासनोद्भवम्।<br>
अष्टविधैकदेशं हि क्षणे काले न गृह्णन्ति॥</p>
<p>७३३॥</p>
<p>न प्रवर्तति यदा रूपं इन्द्रिया न च इन्द्रियैः।<br>
अतो हि देशेति भगवान् क्षणिका इन्द्रियादयः॥</p>
<p>७३४॥</p>
<p>अनिर्धार्य कथं रूपं विज्ञानं संप्रवर्त्स्यते।<br>
अप्रवृत्तं कथं ज्ञानं संसारं जनयिष्यति॥</p>
<p>७३५॥</p>
<p>उत्पत्त्यनन्तरं भङ्गं न देशेन्ति विनायकाः।<br>
नैरन्तर्यं न भावानां विकल्पस्पन्दिते गतौ॥</p>
<p>७३६॥</p>
<p>इन्द्रिया इन्द्रियार्थाश्च मूढानां न तु पण्डिताः।<br>
बाला गृह्णन्ति नामेन आर्या वै अर्थकोविदाः॥</p>
<p>७३७॥</p>
<p>षष्ठं हि निरुपादानः सोपादानो न गृह्यते।<br>
अनिर्धार्यं वदन्त्यार्यां अस्तिदोषैर्विवर्जिताः॥</p>
<p>७३८॥</p>
<p>शाश्वतोच्छेदभीताश्च तार्किका ज्ञानवर्जिताः।<br>
संस्कृतासंस्कृतात्मानं न विशेषन्ति  बालिशाः॥</p>
<p>७३९॥</p>
<p>एकत्वे विद्यते दानमन्यत्वे चापि विद्यते।<br>
चित्तेन सह चैकत्वमन्यत्वं वै मनादिभिः॥</p>
<p>७४०॥</p>
<p>निर्धार्यते यदा दानं चित्तं चैत्ताभिशब्दितम्।<br>
उपादानात्कथं तत्र एकत्वेनावधार्यते॥</p>
<p>७४१॥</p>
<p>सोपादानोपलब्धिश्च कर्मजन्मक्रियादिभिः।<br>
अग्निवत्साधयिष्यन्ति सदृशासदृशैर्नर्यैः॥</p>
<p>७४२॥</p>
<p>यथा हि अग्निर्युगपद्दह्यते दाह्यदाहकौ।<br>
सोपादानस्तथा ह्यात्मा तार्किकैः किं न गृह्यते॥</p>
<p>७४३॥</p>
<p>उत्पादाद्वाप्यनुत्पादाच्चित्तं वै भास्वरं सदा।<br>
दृष्टान्तं किं न कुर्वन्ति तार्किका आत्मसाधकाः॥</p>
<p>७४४॥</p>
<p>विज्ञानगह्वरे मूढास्तार्किका नयवर्जिताः।<br>
इतस्ततः प्रधावन्ति आत्मवादचिकीर्षया॥</p>
<p>७४५॥</p>
<p>प्रत्यात्मगतिगम्यश्च आत्मा वै शुद्धिलक्षणम्।<br>
गर्भस्तथागतस्यासौ तार्किकाणामगोचरः॥</p>
<p>७४६॥</p>
<p>उपादान‍उपादात्रोर्विभागस्कन्धयोस्तथा।<br>
लक्षणं यदि जानाति ज्ञानं संजायते नयम्॥</p>
<p>७४७॥</p>
<p>आलयं गर्भसंस्थानं मतं तीर्थ्यानुवर्णितम्।<br>
आत्मना सह संयुक्तं न च धर्माः प्रकीर्तिताः॥</p>
<p>७४८॥</p>
<p>एतेषां प्रविभागेन विमोक्षः सत्यदर्शनम्।<br>
भावानां दर्श्यहेयानां क्लेशानां स्याद्विशोधनम्॥</p>
<p>७४९॥</p>
<p>प्रकृतिप्रभास्वरं चित्तं गर्भं ताथागतं शुभम्।<br>
उपादानं हि सत्त्वस्य अन्तानन्तविवर्जितम्॥</p>
<p>७५०॥</p>
<p>कान्तिर्यथा सुवर्णस्य जातरूपं च शर्करम्।<br>
परिकर्मेण पश्यन्ति सत्त्वं स्कन्धालयैस्तथा॥</p>
<p>७५१॥</p>
<p>न पुद्गलो  न च स्कन्धा बुद्धो ज्ञानमनास्रवम्।<br>
सदाशान्तिं विभावित्वा गच्छामि  शरणं ह्यहम्॥</p>
<p>७५२॥</p>
<p>प्रकृतिप्रभास्वरं चित्तमुपक्लेशैर्मनादिभिः।<br>
आत्मना सह संयुक्तं देशेति वदतांवरः॥</p>
<p>७५३॥</p>
<p>प्रकृतिप्रभास्वरं चित्तं मनाद्यस्तस्य वै परः।<br>
तैराचितानि कर्माणि यतः क्लिश्यन्ति तावुभौ॥</p>
<p>७५४॥</p>
<p>आगन्तुकैरानाद्यैश्च क्लेशैरात्मा प्रभास्वरः।<br>
संक्लिश्यते उपेतश्च वस्त्रवत्परिशुध्यते॥</p>
<p>७५५॥</p>
<p>मलाभावाद्यथा वस्त्रं हेमं वा दोषवर्जितम्।<br>
तिष्ठन्ति न च नश्यन्ते आत्मा दोषैस्तथा विना॥</p>
<p>७५६॥</p>
<p>वीणाशङ्खेऽथ भेर्यां च माधुर्यस्वरसंपदा।<br>
मृगयेद्ध्यकोविदः कश्चित्तथा स्कन्धेषु पुद्गलम्॥</p>
<p>७५७॥</p>
<p>निधयो मणयश्चापि पृथिव्यामुदकं तथा।<br>
विद्यमाना न दृश्यन्ति  तथा स्कन्धेषु पुद्गलम्॥</p>
<p>७५८॥</p>
<p>चित्तचैत्तकलापांश्च स्वगुणां स्कन्धसंयुतां।<br>
अकोविदा न गृह्णन्ति तथा स्कन्धेषु पुद्गलम्॥</p>
<p>७५९॥</p>
<p>यथा हि गर्भो गर्भिण्यां विद्यते न च दृश्यते।<br>
आत्मा हि तद्वत्स्कन्धेषु अयुक्तिज्ञो न पश्यति॥</p>
<p>७६०॥</p>
<p>औषधीनां यथा सारमग्निं वा इन्धनैर्यथा।<br>
न पश्यन्ति अयुक्तिज्ञास्तथा स्कन्धेषु पुद्गलम्॥</p>
<p>७६१॥</p>
<p>अनित्यतां सर्वभावेषु शून्यतां च यथाबुधाः।<br>
विद्यमानां न पश्यन्ति तथा स्कन्धेषु पुद्गलम्॥</p>
<p>७६२॥</p>
<p>भूमयो वशिताभिज्ञा अभिषेकं च उत्तरम्।<br>
समाधयो विशेषाश्च असत्यात्मनि नास्ति वै॥</p>
<p>७६३॥</p>
<p>वैनाशिको यदा गत्वा ब्रूयाद्यद्यस्ति देश्यताम्।<br>
स वक्तव्यो भवेद्विज्ञः स्वविकल्पं प्रदर्शय॥</p>
<p>७६४॥</p>
<p>नैरात्म्यवादिनोऽभाष्या भिक्षुकर्माणि वर्जय।<br>
बाधका बुद्धधर्माणां सदसत्पक्षदृष्टयः॥</p>
<p>७६५॥</p>
<p>तीर्थदोषैर्विनिर्मुक्तं नैरात्म्यवनदाहकम्।<br>
जाज्वलत्यात्मवादोऽयं युगान्ताग्निरिवोत्थितः॥</p>
<p>७६६॥</p>
<p>खण्डेक्षुशर्करमध्वादिदधितिलघृतादिषु।<br>
स्वरसं विद्यते तेषु अनास्वाद्यं न गृह्यते॥</p>
<p>७६७॥</p>
<p>पञ्चधा गृह्यमाणश्च आत्मा स्कन्धसमुच्छ्रये।<br>
न च पश्यन्त्यविद्वांसो विद्वान् दृष्ट्वा विमुच्यते॥</p>
<p>७६८॥</p>
<p>विद्यादिभिश्च दृष्टान्तैश्चित्तं नैवावधार्यते।<br>
यत्र यस्माद्यदर्थं च समूहं नावधार्यते॥</p>
<p>७६९॥</p>
<p>विलक्षणा हि वै धर्माश्चित्तमेकं न गृह्यते।<br>
अहेतुरप्रवृत्तिश्च तार्किकाणां प्रसज्यते॥</p>
<p>७७०॥</p>
<p>चित्तानुपश्यी च योगी चित्तं चित्ते न पश्यति।<br>
पश्यको दृश्यनिर्जातो दृश्यं किं हेतुसंभवम्॥</p>
<p>७७१॥</p>
<p>कात्यायनस्य गोत्रोऽहं शुद्धावासाद्विनिःसृतः।<br>
देशेमि धर्मं सत्त्वानां निर्वाणपुरगामिनम्॥</p>
<p>७७२॥</p>
<p>पौराणिकमिदं वर्त्म अहं ते च तथागताः।<br>
त्रिभिः सहस्रैः सूत्राणां निर्वाणमत्यदेशयन्॥</p>
<p>७७३॥</p>
<p>कामधातौ तथारूप्ये न वै  बुद्धो विबुध्यते।<br>
रूपधात्वकनिष्ठेषु वीतरागेषु बुध्यते॥</p>
<p>७७४॥</p>
<p>न बन्धहेतुर्विषया हेतुर्विषयबन्धनम्।<br>
ज्ञानबध्यानि क्लेशानि असिधारव्रतो ह्ययम्॥</p>
<p>७७५॥</p>
<p>असत्यात्मनि मायाद्या धर्मा नास्त्यस्ति वै कथम्।<br>
बालानां ख्याति तथता कथं नास्ति निरात्मिका॥</p>
<p>७७६॥</p>
<p>कृतकाकृतकत्वाद्धि नास्ति हेतुः प्रवर्तकः।<br>
अनुत्पन्नमिदं सर्वं न च बालैर्विभाव्यते॥</p>
<p>७७७॥</p>
<p>कारणानि अनुत्पन्ना कृतकाः प्रत्ययाश्च ते।<br>
द्वावप्येतौ न जनकौ कारणैः कल्प्यते कथम्॥</p>
<p>७७८॥</p>
<p>प्राक्पश्चाद्युगपच्चापि हेतुं वर्णेन्ति तार्किकाः।<br>
प्रकाशघटशिष्याद्यैर्भावानां जन्म कथ्यते॥</p>
<p>७७९॥</p>
<p>नाभिसंस्कारिकैर्बुद्धा लक्षणैर्लक्षणान्विताः।<br>
चक्रवर्तिगुणा ह्येते नैते बुद्धप्रभाषिताः॥</p>
<p>७८०॥</p>
<p>बुद्धानां लक्षणं ज्ञानं दृष्टिदोषैर्विवर्जितम्।<br>
प्रत्यात्मदृष्टिगतिकं सर्वदोषविघातकम्॥</p>
<p>७८१॥</p>
<p>बधिरान्धकाणमूकानां वृद्धानां वैरवृत्तिनाम्।<br>
बालानां च विशेषेण ब्रह्मचर्यं न विद्यते॥</p>
<p>७८२॥</p>
<p>आवृतैर्व्यञ्जनैर्दिव्यैर्लक्षणैश्चक्रवर्तिनः।<br>
व्यञ्जितैः प्रव्रजन्त्येके न चान्ये च प्रवादिनः॥</p>
<p>७८३॥</p>
<p>व्यासः कणादः ऋषभः कपिलः शाक्यनायकः।<br>
निर्वृते मम पश्चात्तु भविष्यन्त्येवमादयः॥</p>
<p>७८४॥</p>
<p>मयि निर्वृते वर्षशते व्यासो वै भारतस्तथा।<br>
पाण्डवाः कौरवा रामः पश्चान्मौरी भविष्यति॥</p>
<p>७८५॥</p>
<p>मौर्या नन्दाश्च गुप्ताश्च ततो म्लेच्छा नृपाधमाः।<br>
म्लेच्छान्ते शस्त्रसंक्षोभः शस्त्रान्ते च कलिर्युगः।<br>
कलियुगान्ते लोकैश्च सद्धर्मो हि न भावितः॥</p>
<p>७८६॥</p>
<p>एवमाद्यान्यतीतानि चक्रवद्भ्रमते जगत्।<br>
वह्न्यादित्यसमायोगात्कामधातुर्विदीर्यते॥</p>
<p>७८७॥</p>
<p>पुनः संस्थास्यते दिव्यं तस्मिँल्लोकः प्रवर्त्स्यते।<br>
चातुं र्वर्णा नृपेन्द्राश्च ऋषयो धर्ममेव च॥</p>
<p>७८८॥</p>
<p>वेदाश्च यज्ञं दानं च धर्मस्था वर्त्स्यते पुनः।<br>
आख्यायिकेतिहासाद्यैर्गद्यचूर्णिकवार्तिकैः।<br>
एवं मया श्रुतादिभ्यो लोको वै विभ्रमिष्यति॥</p>
<p>७८९॥</p>
<p>सुरक्ताकोटितं कृत्वा उपरिष्टाद्विवर्णयेत्।<br>
नीलकर्दमगोमयैः पटं वै संप्रचित्रयेत्।<br>
सर्ववासैर्विचित्राङ्गस्तीर्थ्यलिङ्गविवर्जितः॥</p>
<p>७९०॥</p>
<p>शासनं देशयेद्योगी बुद्धानामेष वै ध्वजः।<br>
वस्त्रपूतं जलं पेयं कटिसूत्रं च धारयेत्।<br>
उपपद्यमानं कालेन भैक्ष्यं वा नीचवर्जितम्॥</p>
<p>७९१॥</p>
<p>दिव्यं संजायते स्वर्गाद्द्वौ चान्यौ मानुषोद्भवौ।<br>
रत्नलक्षणसंपन्नो देवजन्मजगेश्वरः॥</p>
<p>७९२॥</p>
<p>स्वर्गं प्रभुञ्जते द्वीपांश्चतुरो धर्मशासनः।<br>
भुक्त्वा तु सुचिरं द्वीपांस्तृष्णया विप्रणश्यति॥</p>
<p>७९३॥</p>
<p>कृतयुगश्च त्रेता च द्वापरं कलिनस्तथा।<br>
अहं चान्ये कृतयुगे शाक्यसिंहः कलौ युगे॥</p>
<p>७९४॥</p>
<p>सिद्धार्थः शाक्यतनयो विष्णुर्व्यासो महेश्वरः।<br>
एवमाद्यानि तीर्थ्यानि निर्वृते मे भविष्यति॥</p>
<p>७९५॥</p>
<p>एवं मया श्रुतादिभ्यः शाक्यसिंहस्य देशना।<br>
इतिहासं पुरावृत्तं व्यासस्यैतद्भविष्यति॥</p>
<p>७९६॥</p>
<p>विष्णुर्महेश्वरश्चापि सृष्टित्वं देशयिष्यति।<br>
एवं मे निर्वृते पश्चादेवमाद्यं भविष्यति॥</p>
<p>७९७॥</p>
<p>माता च मे वसुमतिः पिता विप्रः प्रजापतिः ।<br>
कात्यायनसगोत्रोऽहं नाम्ना वै विरजो जिनः॥</p>
<p>७९८॥</p>
<p>चम्पायां हं समुत्पन्नः पितापि च पितामहः।<br>
सोमगुप्तेति नाम्नासौ सोमवंशसमुद्भवः॥</p>
<p>७९९॥</p>
<p>चीर्णव्रतः प्रव्रजितः सहस्रं देशितं नयम्।<br>
व्याकृत्य परिनिर्वास्ये अभिषिच्य महामतिम्॥</p>
<p>८००॥</p>
<p>मतिर्दास्यति धर्माय धर्मो दास्यति मेखले।<br>
मेखलः शिष्यो दौर्बल्यात्कल्पान्ते नाशयिष्यति॥</p>
<p>८०१॥</p>
<p>काश्यपः क्रकुच्छन्दश्च कनकश्च विनायकः।<br>
अहं च विरजोऽन्ये वै सर्वे ते कृतिनो जिनाः॥</p>
<p>८०२॥</p>
<p>कृते युगे ततः पश्चान्मतिर्नामेन नायकः।<br>
भविष्यति महावीरः पञ्चज्ञेयावबोधकः॥</p>
<p>८०३॥</p>
<p>न द्वापरे न त्रेतायां न पश्चाच्च कलौ युगे।<br>
संभवो लोकनाथानां संबुध्यन्ते कृते युगे॥</p>
<p>८०४॥</p>
<p>अहार्या लक्षणायाश्च अच्छिन्नदशकैः सह।<br>
मोरचन्द्रसमैश्चन्द्रैरुत्तरीयं विचित्रयेत्॥</p>
<p>८०५॥</p>
<p>द्वयङ्गुलं त्र्यङ्गुलं वापि चन्द्रं चन्द्रान्तरं भवेत्।<br>
अन्यथा चित्र्यमानं हि लोभनीयं हि बालिशान्॥</p>
<p>८०६॥</p>
<p>रागाग्निं शमयेन्नित्यं स्नायाद्वै ज्ञानवारिणा।<br>
त्रिशरणं त्रिसंध्यासु योगी कुर्यात्प्रयत्नतः॥</p>
<p>८०७॥</p>
<p>इषुप्रस्तरकाष्ठाद्या उत्क्षेपाद्यैः समीरिताः।<br>
एकः क्षिप्तः पतत्येकः कुशलाकुशलस्तथा॥</p>
<p>८०८॥</p>
<p>एकं च बहुधा नास्ति वैलक्षण्यान्न कुत्रचित्।<br>
वायुभा ग्राहकाः सर्वे क्षेत्रवद्दायका भवेत्॥</p>
<p>८०९॥</p>
<p>यद्येकं बहुधा वै स्यात्सर्वे ह्यकृतका भवेत्।<br>
कृतकस्य विनाशः स्यात्तार्किकाणामयं नयः॥</p>
<p>८१०॥</p>
<p>दीपबीजवदेतत्स्यात्सादृश्याद्बहुधा कुतः।<br>
एकं हि बहुधा भवति तार्किकाणामयं नयः॥</p>
<p>८११॥</p>
<p>न तिलाज्जायते मुद्गो न व्रीहिर्यवहेतुकः।<br>
गोधूमधान्यजातानि एकं हि बहुधा कथम्॥</p>
<p>८१२॥</p>
<p>पाणिनिं शब्दनेतारमक्षपादो बृहस्पतिः।<br>
लोकायतप्रणेतारो ब्रह्मा गर्भो भविष्यति॥</p>
<p>८१३॥</p>
<p>कात्यायनः सूत्रकर्ता यज्ञवल्कस्तथैव च।<br>
भुढुकज्योतिषाद्यानि भविष्यन्ति कलौ युगे॥</p>
<p>८१४॥</p>
<p>बली पुण्यकृताल्लोकात्प्रजाभाग्याद्भविष्यति।<br>
रक्षकः सर्वधर्माणां राजा बली महीपतिः॥</p>
<p>८१५॥</p>
<p>वाल्मीको मसुराक्षश्च कौटिल्य आश्वलायनः।<br>
ऋषयश्च महाभागा भविष्यन्ति अनागते॥</p>
<p>८१६॥</p>
<p>सिद्धार्थः शाक्यतनयो भूतान्तः पञ्चचूडकः।<br>
वाग्बलिरथ मेधावी पश्चात्काले भविष्यति॥</p>
<p>८१७॥</p>
<p>अजिनं दण्डकाष्ठं च मेखलाचक्रमण्डलम्।<br>
ददाति ब्रह्मा महेश्वरो वनभूमौ व्यवस्थिते॥</p>
<p>८१८॥</p>
<p>भविष्यति महायोगी नाम्ना वै विरजो मुनिः।<br>
मोक्षस्य देशकः शास्ता मुनीनामेष वै ध्वजः॥</p>
<p>८१९॥</p>
<p>ब्रह्मा ब्रह्मशतैः सार्धं देवैश्च बहुभिर्मम।<br>
अजिनं प्रपात्य गगनात्तत्रैवान्तर्हितो वशी॥</p>
<p>८२०॥</p>
<p>सर्वचित्राणि वासांसि भैक्ष्यपात्रं सुरैः सह।<br>
इन्द्रो विरूढकाद्याश्च वनभूमौ ददन्ति मे॥</p>
<p>८२१॥</p>
<p>अनुत्पादवादहेत्विष्टोऽजातो जायेत वा पुनः।<br>
साधयिष्यत्यनुत्पादं वाङ्भात्रं कीर्त्यते तु वै॥</p>
<p>८२२॥</p>
<p>तस्याविद्या कारणं तेषां चित्तानां संप्रवर्तिता।<br>
अन्तरा किमवस्थासौ यावद्रूपं न जानति॥</p>
<p>८२३॥</p>
<p>समनन्तरप्रध्वस्तं चित्तमन्यत्प्रवर्तते।<br>
रूपं न तिष्ठते किंचित्किमालम्ब्य प्रवर्त्स्यते॥</p>
<p>८२४॥</p>
<p>यस्माद्यत्र प्रवर्तेत चित्तं वितथहेतुकम्।<br>
न प्रसिद्धं कथं तस्य क्षणभङ्गोऽवधार्यते॥</p>
<p>८२५॥</p>
<p>योगिनां हि समापत्तिः सुवर्णजिनधातवः।<br>
आभास्वरविमानानि अभेद्या लोककारणात्॥</p>
<p>८२६॥</p>
<p>स्थितयः प्राप्तिधर्माश्च बुद्धानां  ज्ञानसंपदः।<br>
भिक्षुत्वं समयप्राप्तिर्दृष्टा वै क्षणिका कथम्॥</p>
<p>८२७॥</p>
<p>गन्धर्वपुरमायाद्या रूपा वै क्षणिका कथम्।<br>
अभूतिका च भूतानि भूताः किंचित्क्व चागतौ॥</p>
<p>८२८॥</p>
<p>अविद्याहेतुकं चित्तमनादिमतिसंचितम्।<br>
उत्पादभङ्गसंबद्धं तार्किकैः संप्रकल्प्यते॥</p>
<p>८२९॥</p>
<p>द्विविधः सांख्यवादश्च प्रधानात्परिणामिकम्।<br>
प्रधाने विद्यते कार्यं कार्यं स्वात्मप्रसाधितम्॥</p>
<p>८३०॥</p>
<p>प्रधानं सह भावेन गुणभेदः प्रकीर्तितः।<br>
कार्यकारणवैचित्र्यं परिणामे न विद्यते॥</p>
<p>८३१॥</p>
<p>यथा हि पारदः शुद्ध उपक्लेशैर्न लिप्यते।<br>
आलयं हि तथा शुद्धमाश्रयः सर्वदेहिनाम्॥</p>
<p>८३२॥</p>
<p>हिङ्गुगन्धः पलाण्डुश्च गर्भिण्या गर्भदर्शनम्।<br>
लवणादिभिश्च लावण्यं बीजवत्किं न वर्तते॥</p>
<p>८३३॥</p>
<p>अन्यत्वे च तदन्यत्वे उभयं नोभये तथा।<br>
अस्तित्वं निरुपादानं न च नास्ति न संस्कृतम्॥</p>
<p>८३४॥</p>
<p>अश्ववद्विद्यते ह्यात्मा स्कन्धैर्गोभाववर्जितम्।<br>
संस्कृतासंस्कृतं वाच्यमवक्तव्यं स्वभावकम्॥</p>
<p>८३५॥</p>
<p>युक्त्यागमाभ्यां दुर्दृष्ट्या तर्कदृष्ट्या मलीकृतम्।<br>
अनिर्धार्यं वदन्त्यात्मा नोपादाने न चान्यतः॥</p>
<p>८३६॥</p>
<p>दोषनिर्धारणा ह्येषां स्कन्धेनात्मा विभाव्यते।<br>
एकत्वेन तदन्यत्वेन न च बुध्यन्ति तार्किकाः॥</p>
<p>८३७॥</p>
<p>दर्पणे उदके नेत्रे यथ बिम्बं प्रदृश्यते।<br>
एकत्वान्यत्वरहितस्तथा स्कन्धेषु पुद्गलः॥</p>
<p>८३८॥</p>
<p>भाव्यं विभावनाध्याता मार्गः सत्या च दर्शनम्।<br>
एतत्रयं विभावेन्तो  मुच्यन्ते हि कुदर्शनैः॥</p>
<p>८३९॥</p>
<p>दृष्टं नष्टं यथा विद्युच्चक्रं छिद्रगृहे यथा।<br>
परिणामः सर्वधर्माणां बालैरिव न कल्पयेत्॥</p>
<p>८४०॥</p>
<p>भावाभावेन निर्वाणं बालानां चित्तमोहनम्।<br>
आर्यदर्शनसद्भावाद्यथावस्थानदर्शनात्॥</p>
<p>८४१॥</p>
<p>उत्पादभङ्गरहितं भावाभावविवर्जितम्।<br>
लक्ष्यलक्षणनिर्मुक्तं परिणामं विभावयेत्॥</p>
<p>८४२॥</p>
<p>तीर्थ्यवादविनिर्मुक्तं नामसंस्थानवर्जितम्।<br>
अध्यात्मदृष्टिनिलयं परिणामं विभावयेत्॥</p>
<p>८४३॥</p>
<p>संस्पर्शपीडनाभ्यां वै देवानां नारकाणि च।<br>
अन्तराभविका नास्ति विज्ञानेन प्रवर्तिता॥</p>
<p>८४४॥</p>
<p>जरजाण्डजसंस्वेदाद्या अन्तराभवसंभवाः।<br>
सत्त्वकाया यथा चित्रा गत्यागत्यां विभावयेत्॥</p>
<p>८४५॥</p>
<p>युक्त्यागमव्यपेतानि निःक्लेशपक्षक्षयावहा।<br>
तीर्थ्यदृष्टिप्रलापानि मतिमान्न समाचरेत्॥</p>
<p>८४६॥</p>
<p>आदौ निर्धार्यते आत्मा उपादानाद्विशेषयेत्।<br>
अनिर्धार्य विशेषन्ति वन्ध्यापुत्रं विशिष्यते॥</p>
<p>८४७॥</p>
<p>पश्यामि सत्त्वान् दिव्येन प्रज्ञामांसविवर्जितम्।<br>
संसारस्कन्धनिर्मुक्तं मूर्तिमान् सर्वदेहिनाम्॥</p>
<p>८४८॥</p>
<p>दुर्वर्णसुवर्णगतं मुक्तामुक्तविशेषणम्।<br>
दिव्यं संस्कारविगतं संस्कारस्थं प्रपश्यते॥</p>
<p>८४९॥</p>
<p>मूर्तिमान् गतिसंधौ वै तार्किकाणामगोचरम्।<br>
अतिक्रान्तमानुष्यगतिमहं नान्ये कुतार्किकाः॥</p>
<p>८५०॥</p>
<p>नास्त्यात्मा जायते चित्तं  कस्मादेतत्प्रवर्तते।<br>
नदीदीपबीजवत्तस्य निर्गमः किं न कथ्यते॥</p>
<p>८५१॥</p>
<p>अनुत्पन्ने च विज्ञाने अज्ञानादि  न विद्यते।<br>
तदभावे न विज्ञानं संतत्या जायते कथम्॥</p>
<p>८५२॥</p>
<p>अध्वत्रयमनध्वश्च अवक्तव्यश्च पञ्चमः।<br>
ज्ञेयमेतद्धि बुद्धानां तार्किकैः संप्रकीर्त्यते॥</p>
<p>८५३॥</p>
<p>अवक्तव्यश्च संस्कारैर्ज्ञानं संस्कारहेतुकम्।<br>
गृह्णाति संस्कारगतं ज्ञानं संस्कारशब्दितम्॥</p>
<p>८५४॥</p>
<p>अस्मिन् सतीदं भवति प्रत्ययाश्चाप्यहेतुकाः।<br>
व्यञ्जकेनोपदिश्यन्ते तदभावान्न कारकम्॥</p>
<p>८५५॥</p>
<p>पवनं हि वह्नेर्दहनं प्रेरणे न तु संभवे।<br>
प्रेर्य निर्वायते तेन कथं सत्त्वप्रसाधकाः॥</p>
<p>८५६॥</p>
<p>संस्कृतासंस्कृतं वाच्यमुपादानविवर्जितम्।<br>
कथं हि साधकस्तस्य वह्निर्बालैर्विकल्प्यते॥</p>
<p>८५७॥</p>
<p>अन्योन्यस्य बलाधानाद्वह्निर्वै जायते नृणाम्।<br>
सत्त्वः प्रवर्तितः केन वह्निवत्कल्प्यते यतः॥</p>
<p>८५८॥</p>
<p>स्कन्धायतनकदम्बस्य मनाद्याकारणो नु वै।<br>
नैरात्मा सार्थवन्नित्यं चित्तेन सह वर्तते॥</p>
<p>८५९॥</p>
<p>द्वावेतौ भास्वरौ नित्यं कार्यकारणवर्जितौ।<br>
अग्निर्ह्यसाधकस्तेषां न च बुध्यन्ति तार्किकाः॥</p>
<p>८६०॥</p>
<p>चित्तं सत्त्वाश्च निर्वाणं  प्रकृत्या भासुरा नु वै।<br>
दोषैरनादिकैः क्लिष्टा अभिन्ना गगनोपमाः॥</p>
<p>८६१॥</p>
<p>हस्तिशय्यादिवच्छाया(?) स्तीर्थ्यदृष्ट्या मलीकृताः।<br>
मनोविज्ञानसंछन्ना अग्निराद्यैर्विशोधिताः॥</p>
<p>८६२॥</p>
<p>दृष्टाश्च ते यथाभूतं दृष्ट्वा क्लेशा विदारिताः।<br>
दृष्टान्तगहनं हित्वा गतास्ते आर्यगोचरम्॥</p>
<p>८६३॥</p>
<p>ज्ञानज्ञेयविभागेन अन्यत्वं कल्प्यते यतः।<br>
न च बुध्यन्ति दुर्मेधा अवक्तव्यश्च कथ्यते॥</p>
<p>८६४॥</p>
<p>भेरी यथा चन्दनजा बालैः कुर्वन्ति नान्यथा।<br>
चन्दनागरुसंकाशं तथा ज्ञानं कुतार्किकैः॥</p>
<p>८६५॥</p>
<p>उत्थितः खलुभक्तश्च पात्रसंश्रितमात्रकम्।<br>
दोषैर्मुखविकाराद्यैः शुद्धं भक्तं समाचरेत्॥</p>
<p>८६६॥</p>
<p>इमं नयं  योऽनुमिनोति युक्तितः
प्रसादवान् योगपरो ह्यकल्पनः।<br>
अनाश्रितो ह्यर्थपरो भवेदसौ
हिरण्मयीं धर्मगतिं प्रदीपयेत्॥</p>
<p>८६७॥</p>
<p>भावाभावप्रत्ययमोहकल्पना
कुदृष्टिजालं समलं हि तस्य तु।<br>
सरागदोषप्रतिघं निवर्तते
निरञ्जनो बुद्धकरैश्च सिच्यते॥</p>
<p>८६८॥</p>
<p>तीर्थ्या कारणदिग्मूढा अन्ये प्रत्ययविह्वलाः।<br>
अन्ये अहेतुसद्भावादुच्छेदं आर्यमास्थिताः॥</p>
<p>८६९॥</p>
<p>विपाकपरिणामश्च विज्ञानस्य मनस्य च।<br>
मनो ह्यालयसंभूतं विज्ञानं च मनोभवम्॥</p>
<p>८७०॥</p>
<p>आलयात्सर्वचित्तानि प्रवर्तन्ति तरंगवत्।<br>
वासनाहेतुकाः सर्वे यथाप्रत्ययसंभवाः॥</p>
<p>८७१॥</p>
<p>क्षणभेदसंकलाबद्धाः स्वचित्तार्थविग्राहिणः।<br>
संस्थानलक्षणाकारा मनोचक्ष्वादिसंभवाः॥</p>
<p>८७२॥</p>
<p>अनादिदोषसंबद्धमर्थाभावासनोदितम्।<br>
बहिर्धा दृश्यते चित्तं तीर्थदृष्टिनिवारणम्॥</p>
<p>८७३॥</p>
<p>तद्धेतुकमेवान्यत्तदालम्ब्य प्रवर्तते।<br>
यदा संजायते दृष्टिः संसारश्च प्रवर्तते॥</p>
<p>८७४॥</p>
<p>मायास्वप्ननिभा भावा गन्धर्वनगरोपमाः।<br>
मरीच्युदकचन्द्राभाः स्वविकल्पं विभावयेत्॥</p>
<p>८७५॥</p>
<p>वृत्तिभेदात्तु तथता सम्यग्ज्ञानं तदाश्रयम्।<br>
मायाशूरंगमादीनि समाधीनि पराणि च॥</p>
<p>८७६॥</p>
<p>भूमिप्रवेशाल्लभते अभिज्ञा वशितानि च।<br>
ज्ञानमायोपमं कायमभिषिक्तं च सौगतम्॥</p>
<p>८७७॥</p>
<p>निवर्तते यदा चित्तं निवृत्तं पश्यतो जगत्।<br>
मुदितां लभते भूमिं बुद्धभूमिं लभन्ति च॥</p>
<p>८७८॥</p>
<p>आश्रयेण निवृत्तेन विश्वरूपो मणिर्यथा।<br>
करोति सत्त्वकृत्यानि प्रतिबिम्बं यथा जले॥</p>
<p>८७९॥</p>
<p>सदसत्पक्षनिर्मुक्तमुभयं नोभयं न च।<br>
प्रत्येकश्रावकीयाभ्यां निष्क्रान्ता सप्तमी भवेत्॥</p>
<p>८८०॥</p>
<p>प्रत्यात्मदृष्टधर्माणां भूतभूमिविशोधितम्।<br>
बाह्यतीर्थ्यविनिर्मुक्तं महायानं विनिर्दिशेत्॥</p>
<p>८८१॥</p>
<p>परावृत्तिर्विकल्पस्य च्युतिनाशविवर्जितम्।<br>
शशरोममणिप्रख्यं मुक्तानां देशयेन्नयम्॥</p>
<p>८८२॥</p>
<p>यथा हि ग्रन्थो ग्रन्थेन युक्त्या युक्तिस्तथा यदि।<br>
अतो युक्तिर्भवेद्युक्तिमन्यथा तु न कल्पयेत्॥</p>
<p>८८३॥</p>
<p>चक्षुः कर्म च तृष्णा च अविद्यायोनिशस्तथा।<br>
चक्षूरूपे मनश्चापि आविलस्य मनस्तथा॥</p>
<p>८८४॥</p>
<p>इत्यार्यसद्धर्मलङ्कावतारो नाम महायानसूत्रं सगाथकं समाप्तमिति॥</p>
<p>ये धर्मा हेतुप्रभवा हेतुं तेषां तथागतो ह्यवदत्।<br>
तेषां च यो निरोधो एवं वादी महाश्रमणः॥</p>

  </div>
</article>


        

        



    <aside class="card border noPrint" id="section-tree-item-sUtrapiTaka_mahAyAnasUtra_saddharmalankAvatArasUtram_10_sagAthakam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/tipiTaka/sUtrapiTaka/mahAyAnasUtra/saddharmalankAvatArasUtram/10_sagAthakam/">१० सगाथकम् </a>
            <a data-toggle="collapse" href="#section-tree-item-body-sUtrapiTaka_mahAyAnasUtra_saddharmalankAvatArasUtram_10_sagAthakam_md" role="button" aria-expanded="false" aria-controls="section-tree-item-body-sUtrapiTaka_mahAyAnasUtra_saddharmalankAvatArasUtram_10_sagAthakam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sUtrapiTaka_mahAyAnasUtra_saddharmalankAvatArasUtram_10_sagAthakam_md" class="card-body p-0 collapse">
            
            <li>dbcs_url: https://www.dsbcproject.org/canon-text/content/442/2102</li>
            
            <li>draft: false</li>
            
            <li>iscjklanguage: false</li>
            
            <li>title: १० सगाथकम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/tipiTaka/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/tipiTaka/actions/workflows/build.yml"><img src="https://github.com/vishvAsa/tipiTaka/actions/workflows/build.yml/badge.svg"> Built </a> on 2025 Nov 1 10:38:22 UTC. (<a href="http://google.com/search?q=10%3a38%3a22%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
